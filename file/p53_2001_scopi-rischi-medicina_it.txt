    COMITATO NAZIONALE PER LA BIOETICA




        SCOPI, LIMITI E RISCHI
          DELLA MEDICINA
              14 dicembre 2001




    PRESIDENZA DEL CONSIGLIO DEI MINISTRI
DIPARTIMENTO PER L’INFORMAZIONE E L’EDITORIA
SOMMARIO



Presentazione                                                                  5
1. Introduzione                                                                 7
2. Il concetto di malattia                                                      9
3. L’evoluzione epistemologica della medicina                                  12
4. Le pratiche di cura alternative                                             16
5. Gli scopi della medicina                                                    21
6. I rischi nella valutazione costi/benefici                                   27
7. La sperimentazione sull’uomo                                                30
8. Il problema del rapporto medico-paziente                                    36
9. Il rapporto tra medicina e società                                          48
10. La crisi economica dei sistemi sanitari ed i criteri per le priorità       50
11. Limiti e rischi della medicina scientifica                                 54
12. L’equità a livello intercontinentale: i problemi delle società emergenti   56
Sintesi e raccomandazioni                                                      58




                                                                                3
                          PRESENTAZIONE



      Fin dalla sua costituzione (1990), il Comitato Nazionale per la Bioeti-
ca ha dedicato la sua attenzione ai problemi bioetici collegati da un lato al
progredire delle conoscenze scientifiche e delle tecnologie conseguenti,
dall’altro alle novità positive e problematiche intervenute nell’esercizio pra-
tico della medicina. In questo secondo campo si collocano per esempio il
parere su Bioetica e formazione nel sistema sanitario (7 ottobre 1991), quel-
lo su Informazione e consenso all’atto medico (20 gennaio 1992), e l’ampia
ricerca coordinata dal prof. Gaetano Salvatore su Etica, sistema sanitario e
risorse, motivata soprattutto dall’esigenza di valutare gli scopi e le priorità
della medicina in rapporto ai costi crescenti e alle possibilità dell’econo-
mia, la cui presentazione avvenne il 5 maggio 1999.
      Già prima di questa data, tuttavia, era emersa l’esigenza di uno sguar-
do d’insieme riguardante non solo gli scopi, ma anche i rischi e i limiti della
medicina. Questi temi erano stati affrontati, sul piano internazionale, con
un’ampia ricerca multicentrica, intitolata The Goals of Medicine, promossa
a metà degli anni Novanta dall’Hastings Center, coordinata da Daniel Cal-
lahan e basata sull’analisi delle controversie sorte in tutti i campi dell’eser-
cizio medico tradizionale: la salvezza e il prolungamento della vita, la cura
delle malattie, l’alleviare il dolore e la sofferenza, il soddisfacimento delle
scelte personali e dell’autonomia dei pazienti, la prevenzione della morte.
      Il rapporto conclusivo della ricerca The Goals of Medicine fu pubbli-
cato nel 1997 e accompagnato da un libro di Callahan intitolato False Hopes
(false speranze), nel quale venivano segnalate tre caratteristiche negative
della medicina occidentale: l’idea di dominare la natura, il proporsi oriz-
zonti illimitati (compreso l’evitare la morte) e la tendenza a espandersi inva-
dendo e medicalizzando ogni aspetto della vita umana. Quasi contempora-
neamente venne dato alle stampe da parte di Roy Porter, uno dei più auto-
revoli storici della medicina, un ampio riepilogo di ciò che egli chiama
Medical History of Humanity (Norton, Londra 1997 e New York 1998), al
quale egli attribuì come titolo un superlativo: The Greatest Benefit to
Mankind: la medicina, quindi, come maggior beneficio offerto dal progres-
so al bene dell’umanità. Ovviamente, Callahan nel criticare le false speran-
ze non ignora le straordinarie realizzazioni del progresso medico; e Porter,
nell’esaltarne i benefici, non trascura i fallimenti e i problemi della medi-
cina passata e presente: ma la contrapposizione dei due titoli è indicativa
delle ampie controversie storiche ed etiche insorte nell’ultimo decennio.
      È in tale quadro che il CNB ha avviato l’elaborazione del parere su
Scopi, rischi e limiti della medicina. Il lavoro è stato guidato da un gruppo


                                                                              5
ad hoc, coordinato dal prof. Angelo Fiori (con la dott.ssa Elena Mancini coor-
dinatrice della segreteria scientifica del CNB) e composto dai colleghi Massi-
mo Baldini, Mauro Barni, Isabella Coghi, Francesco D’Agostino, Carlo Flami-
gni, Eugenio Lecaldano, Vittorio Mathieu, Demetrio Neri, Aldo Pagni, Vitto-
rio Possenti, Giuseppe Savagnone e Bruno Silvestrini. Oltre che dell’apporto
di questi membri del Comitato, il gruppo si è avvalso della proficua collabo-
razione del dott. Roberto Bucci, del prof. Giovanni Federspil e del giudice
Amedeo Santosuosso. L’ampio arco degli argomenti affrontati riguarda il con-
cetto di malattia, l’evoluzione epistemologica della medicina, il rapporto fra la
“medicina scientifica” e le “cure alternative”, il rapporto fra costi e benefici,
le regole della sperimentazione sull’uomo, i rapporti fra medico e paziente e
fra medicina e società, le esigenze dell’economia e la decisione sulle priorità
delle cure. Il gruppo ha riferito più volte sui propri lavori alla riunione plena-
ria del CNB, la quale si è soffermata soprattutto sulla funzione e sul senso
della medicina nella società attuale e sull’esigenza di riesaminare il rapporto
fra medico e paziente, che spesso è divenuto conflittuale e che rischia, oltre
che di essere profondamente alterato sul piano morale, di suscitare diffuse
controversie legali. La relazione medico-paziente è stata esaminata sul piano
storico-critico, partendo dal modello tradizionale basato su di un paternalismo
benefico, passando per la dottrina dell’autonomia del paziente e per rapporti
di tipo contrattualistico (medico/cliente), per giungere alla creazione di rap-
porti di fiducia fondati sull’empatia e su quella che è stata definita dal prof.
Flamigni “l’etica delle piccole virtù”. Più che fasi cronologicamente distinte,
questi modelli si sono rivelati come esperienze embricate fra loro, e necessa-
riamente intrecciate al fine di garantire l’efficacia degli interventi e l’autono-
ma decisione dei soggetti interessati, soprattutto mediante la formazione etica
degli operatori e un’appropriata informazione dei malati. Poiché il rapporto
medico-paziente è sempre collocato in un contesto sociale, nell’ampio testo
del parere sono stati ricordati i temi dell’equità nella salute, che in prece-
denza erano stati oggetto di un apposito documento (Orientamenti bioetici per
l’equità nella salute, 25 maggio 2001).
      Il presente parere su Scopi, rischi e limiti della medicina è stato infine
approvato unanimemente nella riunione plenaria del CNB del 14 dicembre
2001.

     Roma, 14 dicembre 2001

                                                              Il Presidente
                                                           Giovanni Berlinguer


6
1. Introduzione

      1. Una riflessione aggiornata sugli scopi della medicina è da ritenere
indispensabile a causa della profonda evoluzione della medicina realizzata
nel corso degli ultimi cinquant’anni e delle prospettive di ulteriori tappe nel
prossimo futuro.
      È un tentativo già compiuto, negli ultimi decenni, da molti autori cui
si deve una letteratura sul tema sempre più ricca. I profili bioetici ne costi-
tuiscono non già un aspetto tra i tanti, bensì uno dei nuclei essenziali.
      Se infatti la dottrina e la pratica della medicina si collocano in una
posizione centrale nel panorama degli studi di bioetica e la riflessione sulla
condotta umana nell’ambito delle scienze della vita e della cura della salu-
te ne costituisce uno dei fini principali, è quanto mai opportuno il tentativo
di fare il punto in merito pur nella consapevolezza della provvisorietà del-
l’analisi e delle conclusioni che ne conseguono, a causa del dinamismo
sempre più accelerato delle trasformazioni di molti aspetti delle società
umane, specie di quelle che maggiormente promuovono il progresso biotec-
nologico, se ne avvalgono e tuttavia, in misura non trascurabile, ne pagano
anche il prezzo.
      L’interesse della società intera alla medicina, nell’insieme attuale
delle sue espressioni, è dimostrato anzitutto dall’attenzione, ormai quoti-
diana, che tutti i mezzi di comunicazione dedicano agli annunci di nuove
conoscenze scientifiche e di nuove proposte diagnostiche e terapeutiche; ai
risultati, incoraggianti o sconfortanti sulla diffusione di determinate malat-
tie; a casi particolari di sorprendenti successi della medicina, o ai suoi
insuccessi, spesso addebitati a colpa professionale e/o ad inadeguatezza
delle strutture e dell’organizzazione della sanità.
      La ricchezza della letteratura in ambito biologico e medico è un’altra
prova di questo interesse, perché, pur essendo in prevalenza a carattere
scientifico e tecnico - e quindi dedicata principalmente agli esperti - coin-
volge sempre di più una pluralità di cultori di discipline non mediche cui
si deve lo sviluppo di capitoli specifici quali l’antropologia, la sociologia, la
filosofia della medicina e, soprattutto, la bioetica.
      Questa centralità della medicina nell’attuale società non ha tuttavia
chiarito appieno la posizione che il medico vi occupa, connotata da ambi-
guità che non solo non si sono dissipate nel corso dei secoli, ma stanno anzi
accentuandosi alla fine di questo secolo prospettando scenari futuri ancora
più eterogenei e complessi a causa, principalmente, della convivenza della
medicina scientifica con quella extrascientifica, peraltro molto richiesta e
praticata anche nelle società economicamente più sviluppate. È senza dub-
bio possibile, e necessario, il tentativo di fare chiarezza, come intende
appunto fare questo documento, ma le difficoltà sono rilevanti non tanto
sotto il profilo dei concetti, quanto nella loro applicazione pratica.


                                                                               7
      È certo che si impone ormai un dialogo chiarificatore tra gli indirizzi
interni alla “corporazione” dei medici - condensati nei codici deontologici
che sempre più si sforzano di tenere conto delle esigenze dei cittadini sani
e malati - e le richieste espresse dalla società non solo attraverso leggi
(peraltro quasi insussistenti relativamente ai nodi che qui cerchiamo di
individuare) ma anche attraverso una appropriata informazione collettiva,
per ora sempre più insoddisfacente perché deformata e priva di chiarezza
proprio sul nucleo centrale del rapporto tra scienza ed operatività della
cosiddetta “arte” medica, da un lato, ed obiettivi condivisi dalla società,
dall’altro.
      Nella prospettiva indicata, grande rilievo assume la nota Convenzione
di Oviedo sulla biomedicina, che pone a carico degli Stati contraenti l’ob-
bligo di vigilare affinché i problemi fondamentali posti dallo sviluppo della
biologia e della medicina formino oggetto di un “dibattito pubblico appro-
priato”, in particolare alla luce delle implicazioni mediche, sociali, econo-
miche, etiche e giuridiche pertinenti (art. 28).

      Fin dall’antichità gli uomini hanno concepito tentativi di soluzione del
problema della malattia, proponendo in una sequenza ininterrotta, e dina-
micamente mutante, mezzi che sono stati prevalentemente accettati dagli
altri cittadini sia pure con limiti costituiti talora da leggi repressive o rego-
latrici, finalizzate essenzialmente a punire gli insuccessi che, di tempo in
tempo, si è ritenuto superassero la soglia dell’accettazione dell’ineluttabi-
lità della malattia e della morte. Le sanzioni comminate ai medici nell’anti-
co Egitto, le gravi pene previste dal codice Hammurabi, la regolamentazio-
ne degli studi medici attuata in Roma a partire da Cesare che, concessa la
cittadinanza romana a tutti i medici, spesso “extracomunitari” di origine
greca, istituì un corso regolare di studi (chi l’aveva seguito era “medicus a
republica”) successivamente evoluto in scuole speciali per l’insegnamento
della Medicina, istituite da Alessandro Severo ed in una progressiva orga-
nizzazione dei ruoli dei medici (archiatri palatini, archiatri popolari, medi-
ci liberi, medici del Ginnasio, medici militari, ecc.): sono alcuni esempi
dell’esigenza di regolare l’attività medica ponendo ad essa dei limiti.
      La storia della medicina nelle varie epoche conosciute - da Babilonia
ai giorni nostri - documenta prevalentemente elaborazioni sulla natura e le
cause delle malattie e sui loro rimedi che, pur cambiando radicalmente,
soprattutto con l’inizio della medicina moderna, è sottesa da un unico filo
costituito da proposte autonome provenienti da singoli individui-medici o da
loro gruppi o scuole: in una posizione di sostanziale supremazia (oggi defi-
nita “paternalismo”) mitigata da rifiuti individuali o da leggi come quelle
cui abbiamo fatto cenno a titolo di esempio.


8
      Le tappe conosciute di questa lunga storia, che occupano almeno cin-
que millenni, devono essere utilizzate come parametro originario degli scopi
della medicina perché solo facendovi riferimento si possono cogliere, in un’a-
nalisi comparativa, le mutazioni più profonde e radicali sopravvenute, capa-
ci di attivare la riflessione bioetica.
      Se ogni attività umana svolta nel contesto di gruppi sociali - qualun-
que ne sia la dimensione - si sostanzia in mutui scambi di prodotti e servi-
zi che la società industriale ha moltiplicato in misura straordinaria, appare
di tutta evidenza la peculiarità di un’attività dell’uomo nei confronti del
corpo e della mente dei suoi simili, che è finalizzata all’accertamento ed al
trattamento di stati di malattia. Questa peculiarità appare della massima
evidenza quando si consideri l’aggressione chirurgica delle malattie, che
comporta lesioni fisiche, spesso profonde e demolitive, inferte al paziente.
      Solo partendo da questa elementare constatazione si può realizzare
una lettura della lunga storia della medicina e del suo presente, nel quale i
benefici appaiono aver raggiunto i più alti livelli, ma i rischi, di frequente
tradotti in costi personali reali, sono correlativamente elevati per numero
assoluto, quota percentuale e qualità, essendo maggiori di quanti si possa-
no riscontrare in altre attività umane a rischio, come, ad esempio, i danni
connessi ai mezzi di trasporto e le malattie del lavoro.
      Pertanto il problema del rapporto rischi/benefici - nei singoli individui
e nella società intera - stimato in base alla verifica a posteriori del rapporto
costi/benefici, finisce per diventare bioeticamente cruciale implicando quel-
lo dei limiti della medicina applicata ed anche di quella sperimentale sul-
l’uomo e, in una visione doverosamente ecologica, anche sugli animali.
      La medicina pratica è stata definita da taluno l’insieme delle pratiche
finalizzate alla guarigione delle malattie e l’esperienza che si accumula
intorno ad esse. Si tratta di una definizione che, nella sua elementare sem-
plicità, può essere accettata a condizione che si chiarisca l’estensione dei
concetti di “malattia” e di “guarigione”. Tra le tante definizioni analoghe
della medicina possiamo anche ricordarne un’altra: “l’arte e la scienza della
diagnosi e del trattamento della malattia, nonché del mantenimento della
salute”. Si tratta in questo caso di una definizione convenzionale che però
non coglie tutta la ricchezza e la pluralità di dimensioni della medicina, dei
suoi obiettivi e delle sue pratiche.


2. Il concetto di malattia

     La salute dell’uomo, secondo la nota e generalmente accettata defini-
zione dell’Organizzazione Mondiale della Sanità (OMS) è una condizione di
perfetto benessere fisico, mentale, sociale e non significa soltanto assenza
di malattia.


                                                                              9
       In effetti la medicina si occupa oggi, nella sua attività quotidiana,
anche della non-malattia: sia per l’area sempre più ampia che la teoria e la
prassi medica riservano alla prevenzione “primaria” di malattia, sia per il
gran numero di individui che quotidianamente, nel timore di essere amma-
lati (a causa di diversi disturbi ovvero perché allarmati da martellanti infor-
mazioni circa la diffusione di determinate malattie) si sottopongono ad
accertamenti, ai fini della prevenzione cosiddetta “secondaria”, spesso
risultando invece in “buona salute”, concetto invero più realistico di quel-
lo di perfetto benessere concepito dall’OMS.
       Il concetto di malattia si presta anche a formulazioni estensive, che
ampliano l’originario concetto di alterazione anatomo-funzionale individua-
le all’area mal delimitabile delle sociopatie, cioè ai “disagi” e “disturbi”
prodotti dal contesto socio-culturale ed ambientale.
       Quanto al concetto di “guarigione” è da ritenere implicito - nella sin-
tetica definizione che stiamo utilizzando - che le pratiche medico-chirurgi-
che siano in linea di principio finalizzate alla guarigione delle malattie real-
mente in atto, ma non necessariamente raggiungono lo scopo, perché la
malattia può evolvere verso la cronicizzazione o il peggioramento fino alla
morte. Inoltre le frequenti patologie iatrogene, dovute alla rischiosità di
molte prestazioni diagnostiche e terapeutiche, possono per proprio conto
contribuire alla mancata guarigione, aggravando la malattia, instaurando
nuove ed autonome condizioni morbose, o provocando addirittura la morte.
       La “guarigione” delle malattie, nell’ampio significato che si è appena
individuato, presuppone la precisa ed esaustiva conoscenza di ciascuna
malattia e richiederebbe anche la piena conoscenza delle sue cause.
       I progressi compiuti specie in questo secolo sono stati indubbiamente
rilevanti, ma esistono ancora ampie lacune e limitazioni. Solo negli ultimi
due secoli, ma soprattutto nella seconda metà del secolo XX, la medicina
cosiddetta scientifica (cfr. infra) è stata in grado, con progressione dappri-
ma lenta, poi accelerata, di costruire un corpo organico di conoscenze noso-
logiche e di individuare con sufficiente attendibilità le cause primarie di
molte malattie - nonché le cause concorrenti: predisposizione, abitudini di
vita ed altre - al fine di poter approntare cure efficaci nel guarirle o nel-
l’impedirne il peggioramento, o comunque nell’aiutare il paziente a soppor-
tarne la permanenza.
       Questa constatazione storica indica chiaramente quanto sia stato lungo
il cammino della medicina prima di giungere a conoscenze e strumenti
capaci di superare le barriere opposte dal “mistero” delle malattie. Gli sfor-
zi compiuti nel corso di millenni, con mezzi primitivi ed inadeguati, ha con-
sentito gradi successivi di avvicinamento ad una concezione “laica” del
corpo umano, delle sue funzioni e delle malattie che lo affliggono: ma a
prezzo di grandi e ricorrenti crisi di delusione e di reflusso verso concezio-


10
ni magiche o comunque fantasiose, come ad esempio la dottrina degli
“umori”, che iniziando dal Corpus Hippocraticum ha resistito molti secoli
prima di essere abbandonata.
      Nella primitiva fase delle culture antiche di cui si possiede documen-
tata conoscenza, come quelle babilonese ed egiziana, l’attività medica ha
avuto connotati di funzione sacerdotale minore, strettamente intrecciata con
credenze religiose e pratiche magiche, in base alla convinzione che la mag-
gior parte delle malattie avesse origine divina e decorso imprevedibile.
Malgrado queste erronee credenze, sin da allora sono stati individuati empi-
ricamente farmaci di origine vegetale ed animale e l’importanza della dieta.
Con le analisi di Alcmeone di Crotone (fine VI, inizio secolo V) e di Anas-
sagora di Clazomene (attivo in Atene nella metà del secolo V) ha preso
corpo la concezione laica secondo la quale la natura è un organismo dotato
di regolarità e di legalità autonome rispetto sia alla divinità sia all’inter-
vento dell’uomo: la complessità e la specificità dell’organismo biologico
vanno comprese secondo il metodo specifico del medico che associa un’at-
tenta analisi dei sintomi a un livello logico-razionale di interpretazione e di
previsione. I tre momenti essenziali di questo metodo erano già allora l’a-
namnesi, la diagnosi e soprattutto la prognosi, indispensabile nell’orientare
l’intervento terapeutico.
      Da questa fase di autentica svolta è da ritenere abbia avuto inizio il
distacco del ramo, alla fine vincente, della medicina “laica” e la sua pro-
gressiva separazione dal tronco, peraltro perdurante, di quella medicina che
per comodità continueremo a qualificare “magica” per indicarne la natura
fantastica circa le cause ed i rimedi delle malattie.
      A causa della convivenza fra queste “due medicine”, per millenni l’at-
tività medica si è ispirata, e si è svolta e sviluppata, secondo un processo
che ha visto progressi lenti nella conoscenza di alcuni aspetti dell’anatomia
normale e patologica del corpo e di alcune sue funzioni e disfunzioni, ma
senza il possesso di nozioni eziologiche attendibili, e di terapie realmente
efficaci, nel contestuale perdurare di convinzioni parafilosofiche e di inter-
pretazioni prive di fondamento sulla struttura e funzione delle parti che
armonicamente compongono l’essere umano, e sulle cause e la natura delle
varie malattie.
      La medicina si è basata per lunghissimo tempo su concezioni eziolo-
giche, circa le cause delle malattie, prive di qualsiasi base oggi accettabi-
le, anche dopo la dimostrazione definitiva dell’origine naturale delle malat-
tie e l’identificazione delle cause di molte di esse.
      Solo negli ultimi secoli la concezione posta alla base dell’attività del
medico è consistita nel prendere definitiva coscienza che la malattia è un
processo naturale che colpisce il corpo dell’uomo (e dell’animale) portando a
conclusione quella linea “laica” che allo stato embrionale era stata traccia-


                                                                            11
ta intorno al V secolo a.C.. Questi traguardi, ancora dinamici ed evolutivi a
causa della molteplicità delle malattie e delle forme con cui si presentano
nei singoli pazienti, hanno indotto nel medico la consapevolezza di essere in
possesso di informazioni scientificamente fondate, negate al profano, e di
potersene avvalere, ancor più che per il passato, per formulare proposte e adot-
tare scelte nelle quali prevale la loro autonomia professionale rispetto a quel-
la dei pazienti, e dei sani.


3. L’evoluzione epistemologica della medicina

      Il lungo percorso evolutivo delineato può dunque consentire la suddi-
visione schematica dell’epigenesi della medicina in epoche successive in
base a differenti tipi di episteme (conoscenza):
      il primo lungo periodo, ha avuto come episteme l’identificazione delle
cause delle malattie su basi prevalentemente metafisiche;
      la seconda epoca, che si può far iniziare dal ‘600, ha avuto come epi-
steme la convinzione di aver raggiunto prove scientifiche risolutive basate
sulla ricerca scientifica vera e propria che è nata in quel periodo;
      la terza epoca, quella attuale, si connota per una episteme caratteriz-
zata dalla scoperta della complessità che è stata paradossalmente promossa
proprio dalle certezze proprie della tecnologia. È una scoperta che provie-
ne dalla filosofia e dalla fisica e che ha prodotto la consapevolezza del fatto
che “il mondo”, nel suo insieme, non è lineare, bensì irregolare, variabile,
instabile, precario ed incerto, in breve complesso.
      Purtroppo di questo concetto moderno di complessità, che implica pru-
denza nelle convinzioni e nella prassi, consapevolezza dei limiti e dei rischi,
non vi è stata, nel medico, una presa di coscienza adeguata e diffusa e ciò
è da taluni ritenuto una delle cause della odierna crisi di identità della figu-
ra del medico nella società e della incerta collocazione della sua arte tra le
scienze fisiche e naturali.
      La convinzione di poter raggiungere la “certezza” scientifica, benché
oggi appaia infondata a causa della complessità dei fenomeni che la stessa
ricerca scientifica continuamente rivela, ha tuttavia avuto l’importante ruolo
di stimolo scientifico che ha fatto progressivamente uscire la medicina dai
precedenti stadi facendole raggiungere nel secolo ventesimo, con accelera-
zione impetuosa, i traguardi attuali . Questi, benché connotati da ampie e
perduranti lacune, hanno reso radicalmente diverso l’approccio medico alla
diagnosi ed alle terapie fino a creare quel corpo dottrinale e quell’insieme
di mezzi che si definiscono come Medicina Scientifica, per distinguerla
dalle cosiddette Medicine Tradizionali, o Alternative o Non Convenzionali.
Ma non ha potuto eliminare alcune caratteristiche essenziali dell’attività


12
medica che sono costituite dal largo impiego, specie in terapia, di metodi
empirici, che spesso rimangono tali ovvero si trasformano in metodi scien-
tifici se si raggiunge la spiegazione scientifica dei loro effetti. Finora, inol-
tre, non è stato possibile eliminare le erronee convinzioni che sussistono nei
profani, ma anche in molti degli stessi medici, circa lo stato della scienza e
dell’arte medica il cui grado di conoscenza, e soprattutto i cui poteri, ven-
gono spesso sopravvalutati.
       Di questo dato di fatto occorre prendere atto, perché altrimenti si rischia
di travisare gravemente sia gli scopi della Medicina scientifica sia la natura
dei mezzi di cui essa dispone e soprattutto i limiti di tali mezzi. E si corre
anche il rischio, sul terreno dell’etica, di non tracciare alcun confine all’ope-
ra dei medici, confine che deve essere invece individuato, per quanto possi-
bile, ad opera della società intera che della Medicina si avvale e la sostiene
sia sotto il profilo economico sia sotto quello dell’apprezzamento e dello sti-
molo, alimentati dalla speranza di salute e di prolungamento della vita.
       Quella che attualmente si designa come Medicina Scientifica - in con-
trapposizione alle Medicine Non Convenzionali, quali sono oggi definite,
nella comunità europea, le Medicine cosiddette Tradizionali o Alternative -
si basa essenzialmente sul metodo scientifico o sperimentale, o galileiano.
Le conoscenze di base anatomiche, istologiche e citologiche, di biochimica
e biologia molecolare, normali e patologiche, consentono alla Medicina
Scientifica - purtroppo in modo tuttora molto parziale - di conoscere le reali
cause di molte malattie e le disfunzioni anatomo-funzionali che ne deriva-
no a carico di organi ed apparati, e di proporre metodi diagnostici e tera-
peutici il cui valore pratico viene verificato attraverso il confronto con altri
metodi e che vengono migliorati, modificati, od anche abbandonati, in base
ai risultati della sperimentazione sul campo.
       La medicina teorica, cioè la biologia medica appartenente al novero
delle scienze naturali, ha cominciato a diventare scientifica con William
Harvey, ed è diventata definitivamente una scienza matura quando, nel
1985, il grande fisiologo Claude Bernard ha dato alle stampe a Parigi la
sua introduzione allo studio della medicina sperimentale. La medicina cli-
nica, a sua volta, è diventata scientifica negli ultimi decenni dell’800 e
nei primi del ‘900.
       Per chiarire la portata dell’affermazione, secondo la quale la medicina
è una scienza, è necessario prima di tutto avere un’idea sia pur approssi-
mativa di ciò che è la “scienza”, intesa nel suo attuale significato.
       La scienza naturale si caratterizza fondamentalmente per essere un
sapere empirico ed obiettivo, un sapere cioè fondamentalmente basato sui
fenomeni che cadono sotto i nostri sensi. Inoltre, una gran mole di riflessio-
ni epistemologiche ha mostrato che l’obiettività della scienza moderna non
equivale alla certezza della verità, ma corrisponde invece all’idea di inter-


                                                                               13
soggettività. La scienza è infatti, per sua natura, un sapere universale, un
sapere cioè sul quale, in via di principio, tutti gli uomini debbono convenire.
Ma se vuole essere un sapere pubblico, essa deve essere fondata su eviden-
ze osservative sulle quali si possa istituire un consenso generale.
       Obiettività e intersoggettività nella scienza sono dunque sinonimi: e
sono essenziali per costruire una conoscenza che non dipenda dal singolo
scienziato ma che sia patrimonio di tutti, concetto che si ritrova nell’affer-
mazione di Claude Bernard: “L’arte sono io, la scienza siamo noi”.
       La scienza, e la medicina in quanto scienza, è un sapere costitutiva-
mente empirico, razionale, universale conseguito attraverso un metodo, meto-
do che è unico e stabile nel tempo.
       È stato grande merito di Claude Bernard quello di aver sostenuto e
difeso l’idea che lo studio dei fenomeni fisiologici e di quelli patologici in
un oggetto così complesso come un organismo vivente, non è diverso quan-
to al metodo da quello di un oggetto estremamente semplice, quale può
essere un corpo grave che viene attratto verso il centro della terra. È questo
il fondamentale concetto espresso in un suo celebre passo: “il fisico e il
fisiologo, pur occupandosi il primo delle manifestazioni della materia ina-
nimata e il secondo dei fenomeni che si svolgono nella materia vivente,
hanno in comune lo stesso scopo, l’uno e l’altro infatti mirano alla cono-
scenza della causa prossima dei fenomeni studiati.”
       In breve, negli ultimi due secoli la medicina è andata faticosamente
costituendosi come scienza sperimentale. Delle scienze è andata sempre più
adottando il linguaggio quantitativo, l’abitudine al discorso scarno ed
essenziale, l’osservazione obiettiva, il calcolo, l’operazionismo dei concet-
ti, il controllo sistematico delle teorie. Inoltre, la stessa attività clinica si è
costituita come un’attività scientifica in quanto ha affondato le sue radici
nel mondo dell’esperienza, perché le evidenze su cui si fonda sono inter-
soggettive e perché i concetti di cui si serve sono concetti empirici. Il cli-
nico, infine, ha adottato la stessa attitudine mentale dello scienziato: mette
di continuo alla prova le proprie diagnosi, spiega i fenomeni attraverso
leggi, si sforza di prevedere e cerca di modificare il decorso della natura.
       Natura specifica della Medicina Scientifica è anche il suo progresso
incessante, frutto del dinamismo della scienza biomedica di base e dell’e-
sperienza pratica che ormai si confronta e si aggiorna continuamente su
scala mondiale. L’inizio della medicina moderna nei suoi aspetti attuali
risale, come già accennato, all’800 - epoca di passaggio dopo le ‘certezze
dei secoli precedenti - nel contesto delle conoscenze di fisiologia e di bio-
chimica che si sono progressivamente realizzate, della nascita della batte-
riologia e dei primi concreti progressi della farmacologia.
       Nel secolo diciannovesimo ha dunque cominciato a delinearsi una
medicina più complessa di quella puramente sintomatologica che aveva fino


14
ad allora dominato l’attività clinica. Due principali livelli di medicina si
sono così configurati: uno più semplice, praticato dai medici di famiglia e
basato soprattutto sull’esperienza del singolo medico e l’altro basato invece
sulle prime conoscenze dei meccanismi autentici delle malattie e che era
praticato da una classe medica più colta, che si teneva costantemente in
contatto con le acquisizioni provenienti dal mondo scientifico. Da questa
fase storica ha preso dunque l’avvio la vera Medicina Scientifica attuale, la
cui acquisizione di conoscenze, di mezzi ma soprattutto di regole metodolo-
giche scientifiche ha raggiunto il massimo livello in questi ultimi decenni.
Il metodo sperimentale, che è alla base anche delle altre scienze, garanti-
sce anche alla Medicina Scientifica il progresso incessante.
      Gli scopi della Medicina Scientifica hanno subìto inoltre, in questi ulti-
mi anni, una dilatazione che è connessa alla aumentata disponibilità di
mezzi prodotti soprattutto dalla tecnologia, risultandone appunto un am-
pliamento dei confini a comprendere prestazioni che hanno sollevato seri
interrogativi circa la loro liceità intrinseca, l’opportunità di varcarli ed i
pericoli che possono derivarne per la società odierna e futura, e per la stes-
sa medicina e la classe medica.
      È cognizione comune, non oggetto di contestazione, che i fini della
medicina siano la diagnosi e la cura delle malattie ma anche la loro pre-
venzione. Tuttavia proprio in questo concetto, che sembra indiscusso, già si
annidano ambiguità ed incertezza perché il patto che la Medicina ed i medi-
ci stipulano con la collettività e con i singoli è avvolto spesso dal velo delle
speranze, che sono tuttavia doverose anche nei casi più difficili e disperati,
sia per ovvie ragioni umanitarie sia per l’alea che accompagna ogni tratta-
mento medico, sia il più semplice che il più complesso. Ecco allora che gli
scopi della medicina si frammentano ed articolano in un’ampia serie di
obiettivi di variabile realizzabilità in rapporto all’intrinseca natura della
malattia, al suo stadio, alla resistenza del paziente ed alla sua risposta alla
terapia. In altri termini, l’obiettivo della ‘guarigione’ diventa solo uno tra i
tanti che la Medicina può prefiggersi ed assicurare.
      In queste inevitabili incertezze, che gravano su moltissimi casi, si
annida il germe delle possibili reazioni di delusione, di ripulsa e di conflit-
to perché il “contratto” tra medico e paziente, per esplicito ed informato che
sia, ha troppi margini di aleatorietà per non comportare un elevato tasso di
potenziale disillusione dei pazienti e di una loro reazione negativa nei con-
fronti del medico.
      È questa probabilmente la causa principale del perdurante ed anzi
aumentato ricorso alle cosiddette Medicine Non Convenzionali o Medicine
Alternative Tradizionali, le quali non solo convivono con la Medicina Scientifi-
ca, pur differenziandosene radicalmente nei principi ed in gran parte nella pras-
si, ma sembrano anzi svilupparsi floridamente anche nei paesi più sviluppati.


                                                                              15
4. Le pratiche di cura alternative

      Le pratiche di cura alternative rispetto a quelle della medicina scien-
tifica rappresentano indubbiamente un rilevante problema nel panorama
delle cure delle malattie, in quanto il loro impiego è assai diffuso anche nei
paesi più avanzati e trova sostenitori anche tra i medici che in numero non
trascurabile le consigliano e le praticano.
      La varietà di questi metodi empirici spiega le divergenze che esistono
anche nel definirle. Così, il Parlamento Europeo nella sua Risoluzione del
1997 (A4-0075/97) le ha denominate Medicine Non Convenzionali ritenen-
do che esse abbiano in comune “il fatto che la loro validità non è ricono-
sciuta o lo è solo parzialmente; che si può qualificare ‘alternativo’ un tratta-
mento medico o chirurgico in grado di sostituirne un altro e ‘complementa-
re’, un trattamento utilizzato ad integrazione di un altro; che risulta equivo-
co parlare di disciplina medica ‘alternativa’ o ‘complementare’, nella misu-
ra in cui solo il contesto preciso nel quale la terapia è utilizzata permette di
determinare se essa sia all’occorrenza alternativa o complementare; che una
disciplina medica alternativa può altresì essere complementare”. La deno-
minazione Medicine Alternative viene tuttavia considerata più valida dagli
studiosi, i quali ritengono non appropriato definire la Medicina Scientifica
come “convenzionale” perché ciò potrebbe indurre all’erronea idea che essa
sia frutto di un accordo tra coloro che la praticano definendone le regole. Per-
tanto il definire le Medicine Alternative come “non convenzionali” potrebbe
ridurre la loro differenza rispetto a quelle scientifiche ad una semplice scel-
ta soggettiva, il che impedirebbe di invocare il noto principio di falsificabi-
lità di Popper quale elemento di demarcazione tra scienza e pseudo-scienza.
Né viene accettato il requisito della complementarietà.
      Prescelta dunque la denominazione di Pratiche di Cura Alternative o di
Medicine Alternative, si devono ricordare altre denominazioni quali Medici-
ne non ufficiali, non scientifiche, eretiche, parallele, complementari, dolci,
naturali. Esse si presentano come un’eterogenea costellazione di sistemi dot-
trinali e di rimedi a sé stanti che, per vari motivi ed in misura diversa da
paese a paese, non hanno una adeguata legittimazione da parte delle istitu-
zioni pubbliche preposte al settore sanitario. Ciononostante, milioni di per-
sone, anche di buon livello culturale, le guardano con favore ed interesse e
non si può ritenere che lo facciano solo perché si ritengono deluse da altre
soluzioni o perché convinte della loro efficacia. Le Medicine Alternative si
confrontano con la medicina ufficiale, detta anche scientifica, ortodossa,
occidentale o, più semplicemente, “la medicina”, che è una costellazione di
dottrine e rimedi ugualmente eterogenea, ma basata sempre più sui presup-
posti scientifici dei trattamenti proposti, e su rigorose verifiche, attuate con
criteri scientifici, sia dei successi ottenuti, sia degli insuccessi. Allo stato


16
attuale non si può porre in discussione la constatazione che i progressi della
medicina sono esclusivamente dovuti alla Medicina Scientifica, mentre le
Medicine Alternative rappresentano un’area essenzialmente statica.
      La Risoluzione del Parlamento Europeo, che è organismo non scienti-
fico, è dunque da considerare più che altro una presa d’atto della perdu-
rante e diffusa prassi delle Medicine Alternative, delle quali sfuma i confi-
ni e non condanna, in linea di principio, l’impiego.
      Analogamente l’ultima versione del Codice italiano di Deontologia
Medica, pubblicata nell’autunno del 1998, non preclude ai medici il ricor-
so a medicine alternative pur con limitazioni, in quanto all’art. 13 afferma
che “la potestà di scelta di pratiche non convenzionali nel rispetto del deco-
ro e della dignità della professione si esprime nell’esclusivo ambito della
diretta e non delegabile responsabilità professionale, fermo restando,
comunque, che qualsiasi terapia non convenzionale non deve sottrarre il cit-
tadino a specifici trattamenti di comprovata efficacia e richiede l’acquisi-
zione del consenso.”
      Le Medicine Alternative devono dunque essere considerate in questo
documento perché esse fanno tuttora parte del panorama della prassi medica
anche nel periodo di massimo sviluppo della Medicina Scientifica, in tal modo
alimentando l’antichissimo filone di medicina con ispirazioni “magiche”, sia
nella concezione delle cause delle malattie che nella loro cura. Se si condivi-
de l’allarme lanciato pochi anni orsono da un editoriale dell’autorevole Natu-
re (30, 787, 1988) - secondo cui il problema della medicina alternativa costi-
tuirebbe la più minacciosa sfida alla medicina scientifica occidentale, in quan-
to ne mette in discussione i fondamenti - è evidente il dovere etico di una presa
di posizione la quale implica, se possibile, la soluzione del problema posto da
Karl Popper della demarcazione, costituito dalla necessità di individuare una
linea netta di divisione tra scienza medica e pseudo-scienza.
      Si tratta di un problema molto complesso non solo perché richiede
strumenti di discriminazione di sicura affidabilità - i quali peraltro esistono
- ma anche perché realizzata la distinzione sicura tra le due aree, quella
realmente scientifica e quella non scientifica, nel contempo non è automa-
tico il ripudio di metodi di trattamento non scientifici, a condizione che la
loro offerta ai pazienti avvenga in un regime di assoluta chiarezza e di one-
sta informazione. D’altro canto l’invocata e necessaria “demarcazione” deve
tener conto anche degli errori e delle non rare mistificazioni e manipolazio-
ni che costituiscono riconosciuti aspetti negativi anche della medicina
scientifica sperimentale, che collocano non di rado i suoi metodi, la sua
prassi ed i risultati al di fuori dell’area della scienza, nell’area della pseu-
do-scienza, che può essere altrettanto, ed anzi, più ingannevole delle medi-
cine alternative a causa del maggiore potere di suggestione in un’epoca
dominata dalla scienza e dalla tecnologia.


                                                                              17
      Le Pratiche di cura Alternative, nella loro attuale crescente diffusione
anche nei paesi più sviluppati, rappresentano dunque un fenomeno di pri-
maria importanza nell’analisi degli scopi attuali della medicina, dei suoi
limiti e dei suoi rischi.
      Esse sono ereditate per la più parte dal lontano passato della medici-
na prescientifica ovvero, se recenti, hanno genesi e principi analogamente
autonomi dalla scienza ufficiale galileiana. Si basano, in genere, su princi-
pi che la scienza biomedica non è in grado di verificare nella loro fondatez-
za, e su risultati pratici, specie in ambito terapeutico, che talora appaiono
positivi, o sono ritenuti tali, anche in virtù delle componenti psicologiche
suggestive che queste “terapie” sono in grado di evocare. Ovvero sono posi-
tivi, in determinate malattie, perché comportano manipolazioni fisiche
(come la chiropratica, l’agopuntura cinese, l’elettropuntura, il massaggio
zonale, ecc.) non molto diverse, nel loro empirismo, dalle cure fisiche che
vengono prescritte dalla medicina scientifica (massaggi, magnetoterapia,
laserterapia, idroterapia, ecc.).
      Le Medicine Alternative più note sono utilizzate da secoli nei paesi
meno avanzati. Nei paesi occidentali, invece, le medicine provenienti da
quei paesi si sono diffuse, assieme ad altre più recenti Medicine non con-
venzionali, in questi ultimi decenni e ciò proprio nel periodo in cui le scien-
ze biomediche ufficiali hanno raggiunto i maggiori successi. Il vasto movi-
mento di opinione che le sostiene guarda in genere alla scienza con scetti-
cismo, oppure con sospetto se non addirittura con ostilità e vagheggia spes-
so un ritorno all’immaginario regno della natura incontaminata.
      Nelle Medicine Alternative sono comprese varie dottrine e/o numero-
se pratiche mediche indicate con diversi nomi: medicine naturali, medici-
ne eretiche, medicine “dolci”, medicine parallele, medicine non-ufficiali.
Esse si fondano su dottrine e prassi che hanno uno statuto “scientifico”
molto differente: alcune di esse sono pratiche essenzialmente empiriche,
come l’erboristeria e la chiropratica; altre hanno radici lontane nel pensiero
scientifico razionale; altre confinano con le tradizioni esoteriche o addirit-
tura con la magia. Si possono distinguere prestazioni con organizzazioni e
strutture (agopuntura, argillo-terapia, biofeedback, bioritmologia, chiropra-
tica, macrobiotica, elettroagopuntura, fitoterapia, ipnosi, idroterapia,
musicoterapia, omeopatia, riflessoterapia, training autogeno, vegetarismo,
yoga); e prestazioni senza organizzazioni e strutture (antroposofia, auricolo-
terapia, medicina ayurvedica, cromoterapia, guaritori, iridologia, Hata-
yoga, massaggio zonale del piede, pranoterapia).
      Le Pratiche di Cura Alternative sono spesso svolte da persone prive
della laurea in medicina che esercitano senza alcun controllo, ma anche da
molti medici che le attuano con continuità, non è sempre chiaro se per reale
convinzione o perché le ritengono economicamente più proficue. È certo,


18
comunque, che una quota non irrilevante della pratica medica comune for-
nita da laureati in medicina si basa su metodi alternativi che non risultano
inseriti nei trattati ufficiali di medicina e chirurgia utilizzati nei corsi di lau-
rea e di diploma. Solo alcuni di tali metodi - ad esempio l’agopuntura, l’o-
meopatia - sono attualmente oggetto di separati insegnamenti in alcuni
paesi europei. Il CENSIS ha calcolato che, in Italia, già negli anni 1982-
1983, circa 40.000 medici fornivano prestazioni di medicina non conven-
zionale - di cui circa 6000 in forma continuativa - e che attualmente circa
3,5 milioni pazienti vi fanno annualmente ricorso. Un’indagine ISTAT del
2001 indica una cifra molto maggiore di utenti pari a circa nove milioni.
Negli USA Eisenberg e coll. hanno calcolato che, nel 1993, la spesa annua
per medicine alternative fosse pari a circa 13.7 miliardi di dollari (Uncon-
ventional medicine in the United States. Prevalence costs and pattern of use,
“New Engl. J. Med.”, 328, 246, 1993). Negli ultimi anni il fenomeno si è
notevolmente accentuato a tal punto che, secondo dati recenti, quattro ame-
ricani su dieci si sono rivolti, nel 1997, a qualche tipo di medicina non uffi-
ciale, con un incremento del 50% rispetto al 1990 e con una spesa com-
plessiva, sostenuta personalmente dai pazienti, di 27 miliardi di dollari,
corrispondenti a circa 43.000 miliardi di lire. Mac Lennan e Wilson (1996),
sulla base di 3004 interviste raccolte nel Sud Australia, hanno a loro volta
calcolato una spesa complessiva di quasi 1000 milioni di dollari australia-
ni per anno per farmaci e terapisti “alternativi” (Prevalence and cost of
alternative medicine in Australia, “Lancet”, 347, 569, 1996).
      Circa il motivo di questo impressionante fenomeno è comune opinione
che una delle cause principali - ma non l’unica, se si considera la tenden-
za generale dell’uomo a dar credito a concezioni non scientifiche, come l’a-
strologia - sia il frequente scadimento, nel rapporto medico-paziente che si
realizza nella prassi medica “scientifica”, dei benefici psicologici derivan-
ti dal maggior tempo messo a disposizione dai medici che praticano le
Medicina Alternative, dall’empatia, dalla personalizzazione della cura,
dalla capacità di suscitare speranze di risultati nelle malattie croniche, ed
in generale dal fatto che i medici “alternativi” dedicano la massima atten-
zione alla salute del paziente più ancora che alla sua malattia.
      Se si cerca di analizzare il rapporto tra i pazienti (ed in generale l’attua-
le opinione pubblica) e la Medicina Scientifica, è inevitabile constatare la
essenziale differenza che esiste, in questo periodo storico caratterizzato da una
tecnologia sempre più avanzata, fra la medicina e ciò che avviene per qualun-
que prestatore d’opera e fornitore di prodotti e servizi (professionista non medi-
co, artigiano, industriale, commerciante, ecc.) rispetto ai rapporti con i propri
“clienti”. Nella generalità dei rapporti, pur esistendo l’insidia della frode o
dell’errore o dell’insufficienza, oggi si esige un’aggiornata competenza tecnica
alla quale la scienza e la tecnologia hanno abituato tutti i cittadini.


                                                                                 19
       Nel rapporto medico-paziente, invece, malgrado l’incessante elabora-
zione dei principi di informazione veritiera al malato e della sua autonomia,
si insinua nel paziente, con elevata frequenza, la diffidenza circa l’efficacia
dei trattamenti “ufficiali” unita al timore della sofferenze e dei rischi pro-
dotti da prestazioni diagnostiche e terapeutiche invasive (comprese quelle
farmacologiche) e della morte. La verità è temuta e la rassicurazione viene
ricercata come un bene primario. Le suggestioni “magiche” che caratteriz-
zano molta parte delle Medicina Alternative, anche in ragione dell’apoditti-
cità delle prescrizioni, rispondono spesso a queste esigenze psicologiche e
finiscono di frequente per esercitare un reale effetto, perlomeno “psicotera-
peutico” in patologie minori, destinate per proprio conto alla guarigione
spontanea ovvero bisognose, se croniche, di supporto anche psicologico.
       Queste realtà fattuali - la cui valutazione etica, per quanto attiene i
medici e non medici che le realizzano, è inevitabilmente negativa perché si
avvale di “verità” scientifiche in gran parte insussistenti o non verificabili
- debbono tuttavia indurre ad analisi ponderate sul loro intimo significato di
rifiuto, apparentemente paradossale, del progresso medico scientifico e bio-
tecnologico. In qualche misura si potrebbe apparentare questa situazione
con talune posizioni del movimento ambientalista, quali ad esempio la dif-
fidenza ed ostilità nei confronti dei cibi transgenici.
       Un più approfondito confronto tra i percorsi che caratterizzano la pro-
gressiva diffusione, in controtendenza, della medicina alternativa “dolce” -
che di fatto ripercorre il cammino dell’antica medicina magica ed arcana -
e quelli della Medicina scientifica ufficiale consente invero di individuare,
nelle due aree, forme di rapporto con l’opinione pubblica abbastanza simi-
li, sia pure con l’offerta di “prodotti” ben diversi tra loro.
       La ricerca dei “clienti” si avvale infatti, in entrambi i casi, dei con-
sueti strumenti della propaganda che, anche per la medicina scientifica,
sono mutevoli di tempo in tempo e consistono spesso in proposte “autorita-
rie” provenienti dalle concezioni scientifiche del momento ed anche dalle
pressioni commerciali.
       Si deve riconoscere che anche la Medicina Scientifica si avvale larga-
mente, per ottenere il consenso alle prestazioni, di informazioni pubbliche e
private che, talora per imprudente superficialità, molte più volte per necessità
legate al singolo caso ed a limiti della medicina ed a quelli del medico, for-
niscono garanzie improprie ed insufficienti di scientificità del trattamento.
       I punti di contatto esistono dunque, non certo sui fondamenti - che
diversificano radicalmente la medicina scientifica da quella alternativa -
quanto sugli aspetti psicologici del rapporto medico-paziente che in entram-
be le aree possono avvalersi di metodi suggestivi.
       È su questi nodi, su queste aree di confine che deve applicarsi l’ana-
lisi bioetica la quale consiste primariamente nell’individuazione delle reali


20
possibilità, e quindi dei limiti della Medicina Scientifica nella tutela della
salute e dell’autonomia del paziente nei confronti della cura. Al fine di ren-
dere il consenso realmente informato occorre infatti che il paziente tenga
conto che anche i trattamenti “certificati” della medicina scientifica sono
inevitabilmente imperfetti e spesso fallaci. Per quanto concerne invece la
Medicina non convenzionale, accettabile solo in situazioni marginali e
sostanzialmente innocue, è essenziale che l’informazione chiarisca quali sono
le basi della cura proposta, anche e soprattutto quando esse sono sconosciute
(come in gran parte dei casi).
      Il problema della patologia iatrogena - da farmaci e da interventi chi-
rurgici - per la sua crescita esponenziale, impone una riflessione anche
bioetica, del resto iniziata da tempo da alcuni autori, soprattutto per quan-
to riguarda l’ipermedicalizzazione della società. È questo un problema che
si inscrive nelle preoccupazioni crescenti per la realtà del mondo neoindu-
striale in cui le consuetudini al consumo dei prodotti della tecnologia hanno
indotto bisogni ritenuti difficilmente rinunciabili, anche perché promossi da
un potente intreccio di interessi che coinvolge enormi masse di persone.


5. Gli scopi della Medicina

      Pur nelle perduranti, ma in sostanza non decisive differenze di opinione
dottrinale sui concetti di salute, malattia, disturbo e infermità, si può ricono-
scere che l’indiscussa matrice universale della medicina è costituita dalla
comune natura umana che implica malattia e dolore fisico e morale anche in
relazione alla paura del futuro e della morte. Rispetto al passato l’insieme delle
conoscenze scientifiche e l’interscambio delle conoscenze e delle pratiche
mediche costituisce un patrimonio comune a tutti. Il benessere del paziente è
considerato ovunque un obbligo prioritario del medico, ed un altrettanto ine-
ludibile obbligo della società intera, che deve operare per rendere ugualmen-
te accessibile a tutti un’assistenza sanitaria adeguata. È sempre più condiviso
- e mira ad essere universale in tutte le culture - il riconoscimento del diritto
del paziente all’autonomia e, soprattutto, all’informazione che deve precedere
l’eventuale consenso ai trattamenti che il medico propone, ed anzi ha il dovere
ed il diritto di proporre sulla scorta delle conoscenze del momento storico e le
specifiche necessità del paziente. Sono tutti valori universali e fondamentali,
che almeno, in linea di principio, conferiscono alla medicina la sua identità
attuale e sono compatibili anche con tradizioni nazionali e regionali.
      Ciò nonostante, la ricerca di una completa intesa sugli scopi della
medicina e, ancora di più, sui significati specifici di tali scopi, produce con-
trasti di non facile conciliazione, specie relativamente agli aspetti più inno-
vativi e di confine degli atti medici attuali.


                                                                               21
       Il recente Rapporto dell’Hastings Center - intitolato appunto “Gli scopi
della medicina: nuove priorità” (cfr. in “Notizie di Politeia”, n. 45, 1997) -
si è chiesto, tra l’altro, se sia giustificato proporre per la medicina degli
scopi cui si possa attribuire una validità universale, cioè degli scopi che
devono essere comuni a tutte le culture ed altri che sono il segno distintivo
delle varie culture di appartenenza.
       Chiedendosi dunque se gli scopi della medicina siano modelli intrin-
seci alla medicina stessa o costruzioni sociali, il Rapporto dell’Hastings Cen-
ter rileva che, sulla natura della medicina e sui suoi scopi esistono due con-
cezioni che, pur contrastanti, si sono a lungo integrate.
       Secondo la prima concezione la medicina ha degli scopi intrinseci
suscettibili di essere “scoperti”. La seconda concezione ammette che gli
scopi che si crede di “scoprire” siano in genere costruiti socialmente e lega-
ti al tempo e alla storia.
       I sostenitori della prima concezione sostengono che gli scopi appro-
priati della medicina rappresentano la risposta tipica della pratica medica
alla esperienza umana universale della malattia, ispirata dal bisogno di gua-
rire, aiutare, assistere e curare, ed iniziata con il rapporto diadico medico-
paziente, sul quale la medicina mantiene e rafforza la propria vitalità.
Quindi, pur nel riconoscimento del dovere di una maggior trasparenza
riguardo sia ai limiti interni della medicina che ai condizionamenti cultura-
li che essa riceve dall’esterno, resta necessario individuarne scopi e fini in
funzione della sua intrinseca vocazione alla promozione e difesa della salu-
te umana e alla tutela del paziente.
       La seconda concezione, secondo cui gli scopi della medicina sono una
costruzione sociale, nasce invece dalla constatazione che col cambiare delle
epoche e delle culture cambiano anche la natura della medicina e i suoi
scopi. Il modo di interpretare la malattia, le infermità e i vari disturbi, non-
ché la risposta a queste esperienze è complesso e dinamico, caratterizzato
da molte pratiche cliniche senza un nucleo sostanziale stabile. Conoscenze
e pratiche rispecchiano i tempi e le società nelle quali la medicina opera e
quindi sono poste al servizio di tutti gli obiettivi che la società reputa
apprezzabili, sottostando agli stessi vincoli che condizionano le altre istitu-
zioni sociali.
       Nel conflitto tra queste due visioni della medicina emerge il problema
di stabilire se spetti alla medicina stessa di definire dal suo interno la pro-
pria storia e le proprie tradizioni, i propri valori e la propria direzione,
oppure se essa deve lasciare questo compito alla società. L’Hastings Center
ritiene che una valida risposta a questa alternativa sia, in luogo della con-
trapposizione, un dialogo continuo con la società, nel corso del quale cia-
scuno dei due interlocutori cerca la propria sfera legittima, i propri diritti e
i propri doveri. Si dà tuttavia per scontato che il punto di partenza della


22
medicina debba essere costituito dalla sua stessa storia e dalle sue tradizio-
ni. D’altro canto i medici, gli operatori dell’assistenza sanitaria ed i pazien-
ti fanno parte della società, per cui si ritiene prevedibile che mai sarà pos-
sibile tracciare una linea divisoria netta tra le istituzioni della medicina e le
altre istituzioni sociali.
       In questa prospettiva di dialogo si dovrà primariamente tenere conto
di vincoli e di prospettive che, sul versante della medicina, collocano la
bioetica e l’etica medica in posizione prioritaria.
       Uno degli aspetti più attuali e rilevanti dell’individuazione degli scopi
della Medicina, destinato ad accentuarsi in futuro, è costituito dal continuo
mutare delle esigenze strutturali, organizzative ed economiche prodotte dal
quasi incessante progresso medico, che implica anche un costante monito-
raggio ed una progettazione evolutiva.
       Non sono dunque solo i mezzi - ma indubbiamente anche questi - bensì
gli scopi stessi della medicina a dover essere riesaminati ex novo, sia pure in
misura parziale, anche per verificarne la compatibilità con le risorse umane
ed economiche di cui la società dispone.
       In questo riesame si deve evitare di considerare i traguardi raggiunti
come un obiettivo stabile, una tappa verso sicuri successi ulteriori. Si trat-
terebbe di una visione ottimistica infondata, basata sull’erronea idea che sia
vicina e definitiva la sconfitta delle malattie. Perfino molte malattie infetti-
ve, ritenute debellate, stanno riemergendo anche nei paesi che più sono
attrezzati a combatterle, mentre perdura la loro diffusione e la loro gravità
in molte aree del globo, sia in rapporto a condizioni ambientali intrinseche
sia alla scarsa disponibilità di risorse economiche che, d’altro canto, si rile-
vano insufficienti perfino nei paesi più ricchi.
       Non vi è dubbio che l’attenzione prevalente, in questi ultimi anni, si
sia concentrata soprattutto sugli strumenti e sui mezzi della medicina e del-
l’assistenza sanitaria, piuttosto che sui loro scopi. Hanno dunque prevalso
le analisi sugli aspetti gestionali e organizzativi, sui costi e sul problema
dei finanziamenti, sulla questione delle privatizzazioni, sulle innovazioni
politiche e burocratiche, ed altri di interesse indubbiamente rilevante. L’a-
nalisi bioetica, progredita in modo incessante ed apprezzabile, si è con-
centrata principalmente su problemi singoli, quelli di maggiore attualità,
richiedenti con maggiore urgenza valutazioni e decisioni. Ma il nucleo cen-
trale degli scopi attuali della medicina che qui cerchiamo di individuare è
rimasto un po’ in ombra, probabilmente proprio a causa della complessità
che lo connota.
       Nell’elencare le finalità nodali, e tradizionali, che connotano la Medi-
cina il rapporto dell’Hastings Center, con cui appare opportuno confrontar-
si, si chiede se la medicina debba essere sempre necessariamente “nemica
dell’invecchiamento e della morte” e quindi fino a che punto essa debba


                                                                              23
spingersi nel prolungare la vita umana, specie se questa sta spegnendosi. Si
chiede anche se davvero, ed in assoluto, sia valido lo scopo tradizionale
della promozione e del mantenimento della salute, se il termine “salute”
possa avere significati diversi nelle diverse stagioni della vita e se davvero
malattie e infermità non devono essere mai accettate e anche se sia ragio-
nevole, mediante gli attuali mezzi della medicina predittiva basata sui test
genetici, conoscere in largo anticipo la probabilità di andare incontro a
determinate malattie nel corso della vita. La lista delle domande si estende
a chiedere se la medicina deve occuparsi (per contribuire a risolverli con i
propri mezzi) anche delle “angosce della vita quotidiana”, dei problemi esi-
stenziali, psicologici e spirituali che le persone necessariamente incontrano
nel corso della loro vita anche in relazione alla violenza sociale, ai rischi
ambientali e altri aspetti della vita, comprendendovi anche dolori e soffe-
renze di vario tipo, fisiche e psichiche e quindi il problema se sia o meno
compito della medicina anche l’eutanasia e l’aiuto al suicidio.
       Si colloca dunque in posizione centrale il problema dei confini della
medicina. Possiamo dire che in linea di massima essi potrebbero essere pro-
spettati indicativamente dalla stessa classe medica, lasciando però alla
società il compito di affidare ai medici tutti i compiti che essi siano in grado
di assolvere a beneficio del benessere di ciascun cittadino. Ma in questa
eventuale, flessibile visione, ci si dovrà chiedere se la medicina sia in grado
di dare risposta a questioni di questa proporzione e se queste eventuali ten-
tazioni - peraltro in qualche misura già in atto - non portino ad una iperme-
dicalizzazione della società con tutte le sue conseguenze dannose.
       Tra gli aspetti collaterali della medicina - che non possono essere certo
inclusi negli scopi ma sono correlati a questi e quindi a funzioni della Medi-
cina che rispondono a peculiari esigenze della società - si deve segnalare il
suo rapporto con l’economia, non soltanto sotto il profilo delle risorse che
essa assorbe dalla collettività per finalità di natura primariamente sanitaria,
ma anche per l’indotto che essa a sua volta produce alimentando l’industria
e il commercio dei prodotti necessari all’attività medica, e quindi i profitti,
i conseguenti investimenti e le ricadute occupazionali.
       Medicina e assistenza sanitaria diventano così forze significative nella
vita politica, sia a livello nazionale che internazionale, il cui impatto nella
vita della società ha raggiunto livelli tali da richiedere una riflessione a
spettro particolarmente ampio per consentire sia una valutazione globale
aggiornata, sia proposte specifiche e non già generici richiami, pur dovero-
si, al rispetto di norme deontologiche e giuridiche, queste ultime, peraltro,
quasi assenti in Italia per quanto riguarda le basi e le regole fondamentali
dell’attività medica.
       Il problema che deve essere previamente affrontato e risolto è costituito
dunque dall’estensione dell’area di competenza e di attività della Medicina.


24
       Con riferimento alla Medicina Scientifica, appare evidente, almeno in
linea teorica, che tutti i problemi che emergono dalla vita delle società - nelle
multiformi espressioni moderne, quando si prospettino effetti psicofisici nega-
tivi, reali o potenziali, per i singoli e le collettività - implicano inevitabilmen-
te il loro studio biomedico, e un’analisi delle conseguenze applicative, quando
possibili. Questi problemi appartengono alla vasta area che viene comune-
mente designata come Medicina Pubblica la quale coinvolge primariamente,
ma non esclusivamente, istituzioni e strutture pubbliche statali e parastatali.
       L’Igiene è tradizionalmente, e nella sua successiva evoluzione, la
branca della Medicina che nelle sue articolazioni attuali (Medicina Sociale
ed Epidemiologia, Medicina della Comunità, Medicina del Lavoro e Igiene
Industriale ed Agricola, ecc.), cerca di monitorizzare le condizioni “igieni-
che” dell’aria, delle acque, dei suoli, degli alimenti, delle industrie e delle
aree abitative adiacenti individuando i fattori di rischio di malattia od anche
di disagio più svariati, da quelli batterici e virali, a quelli chimici e fisici
(oggi includenti le radiazioni atomiche ed elettromagnetiche), fino ai fatto-
ri di stress psicofisico.
       Le indicazioni di Prevenzione Primaria che ne scaturiscono rappre-
sentano una delle frontiere più importanti finalizzate al monitoraggio
costante dell’evolvere dei rischi connessi alla evoluzione tecnologica. È
superfluo aggiungere che in quest’area le connessioni della Medicina con
vaste aree del sapere odierno - costituite dalla chimica, dalla fisica e, ovvia-
mente, dalla biologia - sono strettissime e di essenziale rilevanza.
       L’individuazione dei fattori di rischio di malattia può essere effettuata con
valutazione a priori, in genere basata su considerazioni di possibilità scientifi-
ca del ruolo patogeno di un determinato fattore ed eventualmente sulla base
della sperimentazione sull’animale. Un esempio tipico è quello della temuta
azione patogena delle radiazioni elettromagnetiche - sempre più diffuse - circa
le quali esiste ormai un’ampia letteratura, peraltro con pareri non conclusivi.
       I fattori di rischio di malattia sono peraltro ricercati, e non sempre
individuati in verità, in misura prevalente a posteriori, dopo la constatazio-
ne di manifestazioni morbose già verificatesi nell’uomo delle quali si ricer-
cano gli agenti eziologici al fine ultimo di prevenirne la diffusione e l’azio-
ne. Questa è l’area più specificamente clinica nella quale, a ben vedere, è
corretto collocare anche la prevenzione secondaria in quanto attività indiriz-
zata a cogliere tempestivamente l’esistenza o meno di patologie già in atto
nella loro fase iniziale, come tali più suscettibili di trattamenti terapeutici
ed igienici - attraverso l’allontanamento dal rischio, se possibile - e idonei
a garantire il successo.
       Da queste elementari considerazioni risulta evidente l’ampiezza del
fronte sul quale la medicina si collega con una grandissima parte dell’attività
umana individuale e collettiva. È un’area che ha raggiunto la sua attuale


                                                                                 25
estensione a partire dalla rivoluzione industriale (anche nella medicina anti-
ca, peraltro, si è sempre data grande importanza a precetti igienici elemen-
tari ed individuali) avendo come significativo precedente, per i rischi lavo-
rativi, l’opera di Bernardino Ramazzini De Morbis Artificum Diatriba (1700).
      Una parte rilevante dei problemi di cui si occupa la Bioetica moderna
appartiene, in sostanza, proprio a quest’area. Infatti le tecniche di bioinge-
gneria utilizzate per la produzione di piante ed animali transgenici, oltre a
costituire un problema ecologico generale (relativo alla qualità della vita,
alle risorse alimentari, alla sopravvivenza delle specie animali, alla biodi-
versità, ecc.), rappresentano rischi di possibile rilevanza igienistica di cui si
deve occupare la Medicina Scientifica ipotizzando la natura dei singoli rischi
ed accertandone il grado e l’eventuale già avvenuta attuazione.
      Nel settore della Medicina Pubblica devono essere menzionate, come
aspetto particolare degli scopi e funzioni della medicina tutte le attività,
svolte dai medici, di tipo medico-legale che sono il passaggio obbligato di
molta parte delle erogazioni a contenuto economico proprie del cosiddetto
“stato sociale” (prestazioni per invalidità pensionabile, invalidità civile,
infortuni e malattie professionali, cause di servizio) cui si devono aggiun-
gere quelle appartenenti alla sfera dell’assicurazione privata per responsa-
bilità civile, infortuni, invalidità e spese per malattia. Il loro indotto econo-
mico, di grande rilevanza, entra in connessione con il problema della distri-
buzione delle risorse e quindi delle esigenze generali della Medicina, nella
ricerca e nell’attività sanitaria. Anche queste attività medico-legali si sono
sviluppate organicamente, e progressivamente, a partire dalla fine del seco-
lo diciannovesimo e diffuse soprattutto nella seconda metà del secolo ven-
tesimo. Tutte le prestazioni previdenziali pubbliche che implicano accerta-
menti e valutazioni medico-legali sono inderogabilmente effettuate da medi-
ci. Esse si estendono agli aspetti medico-legali della sanità militare, all’in-
validità civile, agli handicap ed alla causalità di servizio e quindi a parte
rilevante del vasto bacino dell’assicurazione privata.
      In questi settori non si possono prospettare singoli problemi bioetici in
senso stretto. Ma se si riflette invece sul problema bioetico dell’allocazione delle
risorse che emerge da tempo nella sanità assistenziale, appare invece evidente
che il bilanciamento globale delle ripartizioni, cioè delle scelte di investimento e
di quelle di rinuncia, può comportare un riesame globale delle attività mediche
che implica non solo prospettive di radicali riforme ma anche una riconside-
razione della funzione medico-legale, delle sue regole e della sua prassi, che
tante distorsioni ed equivoci hanno sofferto in questi ultimi decenni.
       Dopo quanto detto è tuttavia opportuno ricordare che il campo tradi-
zionale della Medicina che è ritenuto coincidere, dall’opinione pubblica e
dagli stessi medici, con gli scopi primari della medicina, è quello della dia-
gnosi, della terapia e della prognosi.


26
      Nella ricerca dei fenomeni che connotano la prassi medico-scientifica
nella attuale fase storica, e dai quali si deve partire per un bilancio degli
scopi/rischi/costi/benefici, si può tentarne l’individuazione avendo a mente le
finalità bioetiche che la nostra analisi si propone e richiamando riassunti-
vamente anche concetti in parte già espressi.
      Questi caratteri possono essere considerati i seguenti :
      – aumento esponenziale, per qualità e numero, delle prestazioni attra-
        verso la produzione incessante di mezzi diagnostici e mezzi terapeu-
        tici, sia farmacologici che strumentali
      – invasività di molti mezzi, anche di natura farmacologica, e correlata
        rischiosità di complicanze ed effetti collaterali
      – mescolanza costante di premesse scientifiche sperimentalmente
        controllate e di applicazioni di fatto empiriche nei singoli casi, nel
        dinamismo incessante delle proposte diagnostiche e terapeutiche
      – difficoltà di applicare alla sanità, pubblica e privata, il modello
        generale organizzativo tipico della società industriale/post-indu-
        striale per l’attuazione di una attività di servizi connotata dal “ caso
        per caso”, di tipo essenzialmente artigianale
      – estensione progressiva del concetto di “terapia” a trattamenti configu-
        ranti atto medico la cui giustificazione “terapeutica” viene ricercata nei
        “desideri” e nei disagi psichici che possono conseguire alla loro man-
        cata soddisfazione (chirurgia estetica, fecondazione assistita), ovvero
        nel rifiuto della sofferenza estrema (eutanasia, aiuto al suicidio).
      – ampliamento progressivo del numero degli individui che, per la cre-
        scita dell’età media, per le migliorate condizioni sociali, per l’effica-
        cia della medicina nel prolungare la vita in pazienti affetti da malat-
        tie croniche gravi ed anche per lo smantellamento delle istituzioni
        psichiatriche manicomiali, richiedono assistenza permanente (medi-
        ca, infermieristica, volontaristica) in strutture od anche a domicilio.
      Tutto questo insieme di fenomeni, impressionante per le sue dimen-
sioni e la sua complessità, spiega la continua crisi della professione medi-
ca e più in generale, della sanità pubblica e privata. Esso fornisce una spie-
gazione del conflitto crescente che si è creato tra cittadini sani ed ammala-
ti e classe medica, che sfocia quasi sistematicamente nelle aule giudiziarie
penali e civili e che rappresenta uno dei maggiori problemi della medicina
nell’attualità e nel prossimo futuro.


6. I rischi nella valutazione costi/benefici

      I rischi della Medicina Scientifica (essenzialmente “commissivi”, a
differenza di quelli soprattutto “omissivi” delle Medicine Non Convenzio-


                                                                               27
nali) devono essere presi, ormai, come punto di riferimento per una corret-
ta valutazione del rapporto costi/benefici, che ha una posizione centrale
nella individuazione dei limiti che è opportuno porre alla dilatazione del-
l’attività medica, cioè dei suoi scopi.
       Ai rischi, la cui attuazione si traduce in costi umani (ed implicitamen-
te anche economici) dovuti a complicanze, effetti collaterali o secondari o
indesiderati, malattie iatrogene, è dedicata una vastissima letteratura scien-
tifica che se ne occupa sia direttamente che indirettamente in occasione
della presentazione pubblica (in riviste, libri, convegni) di proposte tera-
peutiche nuove o di esperienze sperimentali e applicative.
       Non vi è trattato di Medicina Interna o di Chirurgia, o di patologia di
qualsiasi branca disciplinare specialistica che, nella trattazione di una
determinata malattia, non faccia seguire ai tradizionali paragrafi della defi-
nizione, dell’eziologia e patogenesi, della sintomatologia, anche quello delle
varietà cliniche e del decorso con le correlative, possibili complicanze spon-
tanee, di per sé indipendenti dall’intervento del medico. Si tratta di “com-
plicanze” che in molte malattie possono portare alla malattia cronica con
vari gradi di invalidità o addirittura alla morte.
       Queste complicanze possono confondersi, clinicamente, con quelle
che più propriamente devono essere indicate come complicanze iatrogene.
       Comunemente si tende a qualificare malattia iatrogena in senso stret-
to quella che, prodotta dal trattamento diagnostico o terapeutico del medi-
co, ha il carattere della neomalattia rispetto a quella già in atto e che ha
richiesto il trattamento. È una distinzione che può rimanere a patto che la
si consideri una categoria particolare della classe generale delle “compli-
canze iatrogene”.
       Il fenomeno della patologia iatrogena, in crescita esponenziale, risulta
un problema centrale nell’espansione ulteriore dei trattamenti medico-chi-
rurgici perché è una delle cause - seppure non la sola - dei conflitti tra
medici e pazienti che sfociano in cause penali e civili per responsabilità
medica e, conseguentemente, intimoriscono i medici (producendo il feno-
meno distorto della cosiddetta Medicina Difensiva), inducono le compagnie
assicuratrici a restringere progressivamente l’area della copertura garantita
ai medici ed alle strutture sanitarie.
       Le comuni espressioni di complicanze, effetti collaterali o secondari
o indesiderati, malattie iatrogene richiedono alcune precisazioni e chiari-
ficazioni.
       I cosiddetti effetti collaterali detti anche eufemisticamente effetti
“indesiderati” o reazioni avverse (“adverse reactions”) - che sono in genere
elencati ormai nei foglietti illustrativi di qualsiasi specialità medicinale
autorizzata - talora connessi a sovradosaggio assoluto o relativo ovvero all’e-
sistenza di controindicazioni ignote o trascurate o ad interazioni con altri


28
farmaci, vengono in genere considerati di minore rilevanza e quindi di più
elevata e quasi implicita tollerabilità. Anch’essi, in verità, appartengono
alla grande classe delle “complicanze iatrogene” ed è opportuno ribadirlo
per la necessità di una classificazione globale più razionale. Inoltre essi
possono assumere in certi casi alti livelli di dannosità, transitoria o irrever-
sibile, fino alla morte.
       Tra questi effetti collaterali non si è soliti includere, peraltro erronea-
mente, quelli connessi agli interventi chirurgici di qualsiasi tipo. In questo
ambito si definiscono “complicanze”, in genere, le anomalie del decorso
post-operatorio rispetto a quello più comune. Tuttavia una riflessione più
attenta induce ad accomunare le conseguenze “normali” dell’intervento chi-
rurgico anche quello più modesto e locale, nell’ambito quantomeno degli
“effetti collaterali” sgradevoli ma tollerati. Così il dolore post-operatorio,
l’esistenza della ferita operatoria che deve cicatrizzare, gli spiacevoli effet-
ti, sia oppure transitori, dell’anestesia. Non esiste infatti alcuna differenza
concettuale tra questi impliciti effetti collaterali e quelli prodotti da molti
farmaci: come ad esempio i disturbi intestinali dopo una terapia antibiotica
per via orale. Le complicanze che la malattia di per se stessa può produrre
entrano spesso in concorso di aggravamento con la patologia iatrogena nei
suoi vari aspetti.
       Ne consegue la conclusione che la molteplicità attuale dei trattamen-
ti medici e chirurgici, poiché potenzialmente gravata da svariati rischi di
dannosità collaterale, transitoria o permanente o addirittura mortale, del
tutto autonoma oppure concorrente con la malattia che ha richiesto il tratta-
mento, rappresenta una condizione di base che deve essere conosciuta dai
pazienti (e dai loro congiunti) ed essere inclusa esplicitamente nell’alleanza
terapeutica.
       Lo spettro qualitativo e quantitativo di questi fenomeni dannosi non
può essere più sottovalutato dai medici - che tendono a proseguire il pro-
prio cammino sul ciglio dell’ipermedicalizzazione, in cui spesso sconfi-
nano - né tantomeno dai pazienti e dai loro congiunti che richiedono sem-
pre più frequentemente prestazioni mediche alimentando un circolo
negativo che si avvale degli stessi meccanismi che dominano la società
dei consumi. L’offerta di medicina - spesso in eccesso di indicazioni -
trova riscontro in una richiesta crescente da parte del pubblico di con-
trolli della salute e di cura di disturbi e di vere malattie. È questa una
situazione non paragonabile a quella della prima metà del secolo vente-
simo in cui i malati, ed i loro congiunti, erano spesso riluttanti ad avva-
lersi dell’ospedale e le prestazioni mediche erano prevalentemente domi-
ciliari ed ambulatoriali.
       Nella più ampia prospettiva si collocano le riflessioni critiche di Ivan
Illich che ha elaborato gli interessanti concetti di iatrogenesi clinica, di


                                                                               29
iatrogenesi sociale e iatrogenesi culturale (Cfr. Nemesi Medica - L’espropria-
zione della salute, Milano, 1977; Limits to medicine, Londra, 1988). Egli
definisce iatrogenesi clinica “non soltanto il danno che i medici infliggono
nell’intento di guarire o di sfruttare il paziente, ma anche quegli altri danni
che discendono dalla preoccupazione del medico di tutelarsi da un’even-
tuale denuncia per malapratica”: è l’anticipazione del concetto di Medici-
na Difensiva. Iatrogenesi sociale è stata denominata quella di secondo livel-
lo, per cui “la pratica medica promuove malessere rafforzando una società
morbosa che spinge la gente a diventare consumatrice di medicina curati-
va, preventiva, del lavoro, dell’ambiente, ecc”.
      La iatrogenesi di secondo livello si manifesta in vari “sintomi di su-
permedicalizzazione sociale” che costituiscono quella che Illich chiama
“espropriazione della salute”. È denominata infine iatrogenesi culturale
quella di terzo livello nel quale le professioni sanitarie “hanno, sulla salu-
te, un ancor più profondo effetto negativo d’ordine culturale in quanto
distruggono la capacità potenziale dell’individuo di far fronte in modo per-
sonale e autonomo alla propria umana debolezza, vulnerabilità e unicità. Il
paziente in preda alla medicina contemporanea non è che un esempio dell’u-
manità in preda alle sue tecniche perniciose”.


7. La sperimentazione sull’uomo

       Nella vasta area dei rischi e costi umani delle prestazioni mediche, e
dei danni che conseguono al suo verificarsi, occupa uno spazio particolare
e nodale la sperimentazione, che è un processo connaturato intrinsecamen-
te allo sviluppo della medicina e della chirurgia.
       Nella comune accezione si è soliti limitare il significato del sostantivo
alla sperimentazione normativamente regolamentata la quale riguarda prin-
cipalmente nuovi farmaci e solo marginalmente nuovi prodotti tecnologici.
Si tratta di un’attività di ampia portata che coinvolge strutture sanitarie in
gran parte del mondo sviluppato e che è sostenuta dall’industria alla quale
le norme di buona pratica clinica attualmente divenute oggetto della diret-
tiva europea n. 20/2001 richiedono una documentazione scientifica, di base
e derivante dalla sperimentazione sull’animale e sull’uomo, che dimostri sia
l’efficacia sia la tollerabilità (invero spesso relativa) del prodotto e della
tecnica.
       In realtà il concetto di sperimentazione deve essere esteso a molta
parte della prassi medica sia nei suoi aspetti storici che in quelli attuali, e
nei suoi effetti su ogni singolo paziente.
       Dobbiamo distinguere, infatti, tra la sperimentazione sull’uomo a fine
specifico o propriamente detta, e la sperimentazione a fine non specifico: situa-


30
zione di ben più vasta portata e dai confini non agevolmente disegnabili, che
è la conseguenza del dinamismo applicativo di nuove proposte diagnostiche e
terapeutiche incessantemente immesse nella professione. Questa seconda
categoria assume di fatto il carattere sostanziale, benché informale, di speri-
mentazione sull’uomo che si attua durante il processo di diffusione tra i medi-
ci di un nuovo farmaco o metodo nel suo conseguente apprendimento e perfe-
zionamento, da parte di ciascun medico o équipe. È un processo che spesso si
conclude con la definitiva adozione del farmaco o di una determinata tecnica
diagnostica o terapeutica, ma altrettanto spesso con il loro abbandono a causa
degli eccessivi inconvenienti o della comprovata inefficacia.
      Negli ultimi anni organismi internazionali hanno richiamato con sem-
pre maggiore rigore il dovere etico di controllare la sperimentazione sul-
l’uomo. Numerosi sono stati i documenti prodotti, su alcuni dei quali il
Comitato Nazionale per la Bioetica ha fornito il proprio contributo di criti-
ca e di proposta.
      I documenti più importanti sulla sperimentazione sull’uomo regolamen-
tata in base a dichiarazioni internazionali, norme comunitarie e nazionali
sono essenzialmente i seguenti.
      La Dichiarazione di Helsinki I - approvata dalla 18ma Assemblea
Medica Mondiale nel 1964 e quindi emendata nel 1975, nel 1983, nel
1989, 1996 e nel 2000 nel corso della 52ma assemblea dell’associazione -
costituisce il documento fondamentale della sperimentazione sull’uomo a
fine specifico e rappresenta la più nota ed importante legittimazione a livel-
lo internazionale di pratiche di ricerca biomedica che hanno la finalità “di
migliorare le procedure diagnostiche, terapeutiche e profilattiche e la com-
prensione dell’eziologia e della patogenesi della malattia”. Nell’edizione
del 2000 sono fissati 32 principi fondamentali per tutta la ricerca medica.
      Questa forma di sperimentazione sull’uomo a fine specifico si prefigge
specifiche finalità di ricerca scientifica, prevalentemente di natura applica-
tiva e non “pura”, per accertare l’efficacia e la tollerabilità di farmaci a fine
terapeutico, o diagnostico, già registrati ovvero da registrare; od anche per
verificare comparativamente il valore di nuove procedure tecniche di vario
tipo. Tale sperimentazione viene anche definita “terapeutica” in quanto, pur
avendo l’obiettivo di acquisire nuove conoscenze possiede una potenzialità
diagnostica e terapeutica in favore del paziente. Si può invece definire
“non-terapeutica” quella sperimentazione sull’uomo che ha lo scopo essen-
ziale di verificare determinate ipotesi scientifiche senza tuttavia alcun
beneficio diretto per il paziente o per il volontario sano che accetta di par-
tecipare.
      La metodologia generale di questa sperimentazione vera e propria -
cioè effettuata secondo regole scientifiche in genere ormai standardizzate - si
basa principalmente sui cosiddetti trials clinici randomizzati (RCTs). Questi


                                                                              31
“trials” hanno una connotazione ben precisa in quanto costituiscono uno stu-
dio longitudinale in cui si impiegano uno o più gruppi di controllo rispetto al
gruppo che subisce il trattamento, ed in cui l’assegnazione ad uno dei due
bracci dello studio dei soggetti utilizzati per l’esperimento viene effettuata a
caso (at random). Nel gruppo di controllo può essere prevista la sommini-
strazione di un placebo ovvero di una usuale terapia standard. Spesso l’asse-
gnazione ed il tipo di trattamento non sono noti al paziente ma solo al medi-
co (cieco singolo), mentre altre volte non sono noti neppure al medico (dop-
pio cieco). Questi artifizi hanno lo scopo di evitare che nella valutazione dei
risultati vi siano interferenze da parte dei pregiudizi del ricercatore il quale,
in tal modo, può anche studiare gli effetti puramente psicologici, suggestivi,
esercitati dal trattamento sul paziente di controllo. Il Ministero della Sanità
ha adottato con decreto 15 luglio 1997 le Linee-Guida di Buona Pratica
Clinica per l’esecuzione delle sperimentazioni cliniche dei medicinali (Unio-
ne Europea, 1996) che rappresentano un approccio rigoroso finalizzato ad
evitare danni ed abusi sui pazienti che si sottopongono a sperimentazione,
non di rado gravate da rischio di danno iatrogeno diretto o indiretto (per
omissione di cure in soggetti trattati con solo placebo).
       Ancora a livello di Unione europea, il 4 aprile 2001, Parlamento euro-
peo e Consiglio hanno adottato la direttiva n. 2001/20, concernente il rav-
vicinamento delle disposizioni legislative, regolamentari e amministrative
degli Stati membri dell’Unione relative all’applicazione delle norme di
buona pratica clinica nella esecuzione delle sperimentazioni cliniche di
medicinali per uso umano. Tale direttiva è entrata in vigore il 1° maggio
2001 e dovrà essere recepita dagli ordinamenti degli Stati membri entro il
1° maggio 2003.
       Tra le novità introdotte dalla disciplina comunitaria, è possibile
ricordare, in estrema sintesi, le modalità di concessione o di revoca del
consenso informato, in particolare nel caso di minori e di soggetti incapa-
ci, il diritto di tutti i soggetti coinvolti nella sperimentazione di rivolgersi
ad una persona indipendente dal ricercatore per ottenere informazioni
supplementari sullo svolgimento della sperimentazione stessa (c.d. punto
di riferimento), le misure in materia di tutela della riservatezza e di scam-
bio di informazioni tra i Paesi membri, la semplificazione della procedu-
ra di autorizzazione dell’avvio della sperimentazione e le misure intese a
rafforzare il ruolo del Comitato etico soprattutto nella fase di esecuzione
degli studi clinici. Non altrettanto può dirsi, invece, per la fase di appro-
vazione degli studi, nell’ambito della quale i Comitati sono chiamati a
svolgere compiti meno incisivi di quelli previsti, ad esempio, dalla nor-
mativa italiana in materia di sperimentazione clinica dei farmaci (sul
punto si veda il documento del CNB Orientamenti per i Comitati Etici in
Italia del 13 luglio 2001)”.


32
      La direttiva sancisce, inoltre, il rilievo giuridico delle norme di buona
pratica clinica, attribuendo formalmente ad esse efficacia vincolante. Parti-
colarmente significativa, in quest’ottica, è la prevista “comunitarizzazione”
delle norme di GCP, nel senso che la Direttiva attribuisce alla Comunità la
competenza necessaria per adottare e rivedere nel tempo, allo scopo di tener
conto del progresso scientifico, i principi di buona pratica clinica adottati a
Helsinki, sopra ricordati. Si tratta di un importante sviluppo, che permet-
terà la formulazione delle norme di GCP applicabili in ambito comunitario
da parte di organismi dotati di una legittimazione politica e istituzionale (e
non solo tecnica), in grado di formalizzare in norme giuridiche gli orienta-
menti derivanti dalla buona pratica clinica.
      Nell’ambito del Consiglio d’Europa, l’organizzazione internazionale
creata nel 1948 per tutelare i diritti e le libertà fondamentali, di cui oggi
fanno parte 43 Stati europei, è in fase di avanzata elaborazione il Protocol-
lo sulla Ricerca Biomedica addizionale alla Convenzione di Oviedo sulla
biomedicina sopra richiamata, che diverrà vincolante per gli Stati contraenti
una volta completate le procedure di ratifica previste degli ordinamenti
nazionali.
      In tale protocollo sono fissati l’oggetto e lo scopo della ricerca, alcuni
principi generali, il ruolo dei comitati etici, l’informazione ai soggetti che
partecipano alla ricerca al fine di ottenerne un consenso informato, la riser-
vatezza, la sicurezza e la supervisione, ed alcune situazioni speciali come le
condizioni cliniche di emergenza e quelle della libertà delle persone priva-
te, la ricerca nelle donne gravide ed in allattamento. I cardini fondamentali
del Protocollo sono la prioritaria protezione della dignità ed identità dell’es-
sere umano per garantire a ciascuno, senza discriminazioni, il rispetto della
sua integrità e degli altri diritti e libertà fondamentali riguardo a qualsiasi
ricerca che implichi interventi sull’uomo. L’interesse e il benessere dell’es-
sere umano che partecipa alla ricerca devono prevalere sull’interesse della
società e della scienza. La ricerca biomedica deve essere eseguita volonta-
riamente e soggetta alle previsioni del Protocollo e di altre regole che assi-
curano la protezione dell’essere umano; quando richiede interventi è giusti-
ficata solo se non esiste alcuna alternativa di comparabile efficacia; non deve
comportare rischi sproporzionati rispetto ai suoi benefici potenziali; infine deve
essere scientificamente giustificata secondo criteri di qualità scientifica, ed
eseguita secondo le regole e gli standards della professione, sotto la supervi-
sione di un qualificato esperto. Questi principi sono in sostanza sovrapponi-
bili con quelli più analiticamente considerati dall’ultima edizione della
Dichiarazione di Helsinki dell’Associazione Medica Mondiale, della quale si
segnalano specificamente alcuni punti, come la considerazione per l’impat-
to sull’ambiente ed il benessere degli animali usati nella ricerca (art.12); il
ruolo di controllo del comitato etico e l’esigenza della sua certa indipenden-


                                                                               33
za dal ricercatore, dallo sponsor e da altre possibili forme di indebita influen-
za (art.13); il permanere della responsabilità delle conseguenze della ricer-
ca sul ricercatore indipendentemente dal consenso informato ottenuto (art.
15); il fatto che i medici, dopo aver attentamente valutati i rischi del pazien-
te, anche sotto il profilo della loro gestibilità, devono cessare l’esperimento
se i rischi si rivelano superiori ai potenziali benefici (17). Altri principi fon-
damentali sono la maggiore rilevanza degli obiettivi rispetto ai rischi, specie
nel caso di volontari sani (art.18) e la ragionevole probabilità che le popola-
zioni in cui la ricerca viene compiuta possano beneficiare dei risultati della
ricerca (art. 19). Per quanto riguarda i soggetti mentalmente incapaci e di
minore età la selezione dei soggetti che partecipano alla ricerca deve essere
particolarmente rigorosa, non solo ottenendo l’assenso del legale rappresen-
tante (ed anche quello del minore se ha raggiunto un grado di maturazione
sufficiente ) ma anche garantendo che si tratti di indagini necessarie a pro-
muovere la salute della popolazione di riferimento e che non possono essere
eseguite su soggetti mentalmente incapaci (artt. 23-26).
       Di interesse altrettanto rilevante sotto il profilo etico è “la sperimenta-
zione a fine non specifico” di natura diagnostica e terapeutica ai cui profili
etici la letteratura scientifica ha dedicato una marginale attenzione.
       Tale tipo di sperimentazione sull’uomo - sostanziale ed informale,
regolata apparentemente dal principio del consenso informato e della
responsabilità del medico - si realizza in tutti i processi di introduzione di
un nuovo metodo diagnostico e terapeutico e, a ben vedere, rappresenta
l’essenza del dinamico processo storico che caratterizza i trattamenti medi-
co-chirurgici.
       In questo ambito è necessario includere anche i tentativi terapeutici
“sperimentali” estremi - in mancanza di alternative, ovvero di fronte all’as-
soluta inefficacia dei metodi usuali - che pure vengono usualmente inclusi
nella categoria della sperimentazione vera e propria. Questo versante appar-
tiene a tutta la storia del progresso medico il quale si è realizzato a costi
umani elevati, non solo nel passato, neppure troppo lontano, quando il
medico era privo di mezzi efficaci e sufficientemente sicuri, ma anche nel-
l’era attuale.
       Qualche esempio può meglio chiarire l’assunto. Nello straordinario
cammino percorso dalla cardiochirurgia, la possibilità di operare a torace
aperto, con cuore immobile essendo il sangue convogliato nella circolazione
extracorporea per la durata dell’intervento, è stata dapprima prospettata, poi
attuata nell’animale da esperimento, quindi realizzata su pazienti per i quali
si riteneva indicata una terapia cardiochirurgica. L’apprendimento delle
nuove tecniche, la decisione di applicarle all’uomo, lo studio dei risultati e
degli inconvenienti, la correzione dei metodi man mano che si sono appalesa-
te le difficoltà, sono avvenuti tutti attraverso una attività pionieristica per sua


34
natura “sperimentale” applicata direttamente sull’uomo, attuata su singoli
pazienti che hanno accettato l’alea riguardo ai risultati che connota inevita-
bilmente le prime esperienze. È chiaro che questi tentativi non rientrano nella
tipologia dei trials sperimentali, in genere attuati per lo studio dell’efficacia
dei farmaci. Si tratta infatti di decisioni direttamente terapeutiche, benché
precedute da studi sull’animale e dall’allestimento di adeguati strumenti.
       I costi di queste fasi pionieristiche sono notoriamente un tasso elevato
di complicanze e di mortalità che, tuttavia, per tornare all’esempio citato, ha
fornito ai cardiochirurghi la possibilità di perfezionare le tecniche fino al rag-
giungimento di una soddisfacente standardizzazione. “Sperimentale” è da
considerarsi, sotto questo profilo, non solo la primissima fase delle varie altre
applicazioni chirurgiche di avanguardia, ma anche l’apprendimento genera-
lizzato delle tecniche da parte dei chirurgi, per ciascuno dei quali sono in
genere necessari periodi più o meno lunghi di apprendistato, con i correlati-
vi ed inevitabili costi a carico dei pazienti che, senza piena consapevolezza
del loro ruolo, hanno dato il consenso al nuovo tipo di trattamento.
       Quanto detto ha solo lo scopo di evidenziare che di fatto molta parte del
progresso medico passa inevitabilmente attraverso fasi sperimentali sull’uomo
che pure non sono esplicitamente riconosciute come tali. I pazienti ed i loro fami-
liari forse ne sono in qualche misura consapevoli: ciononostante appare sor-
prendente come essi cerchino, spesso ad ogni costo e specie nei casi più gravi,
di sottoporsi alle terapie più nuove e per questo motivo più incerte. Tale è il
timore della malattia e della morte, e tale la forza della speranza, e la fiducia
nel progresso medico, che ogni proposta che sembri aprire uno spiraglio di
migliorare la salute e soprattutto di salvezza o prolungamento della vita è accol-
ta spesso senza esitazione. In tal modo si spiegano “i viaggi della speranza “e,
specie in campo oncologico, il cedimento di fronte alle più disparate proposte
di terapie alternative, spesso del tutto infondate sotto il profilo scientifico. Ne
approfittano, purtroppo, medici e non medici, irresponsabili o avidi. Ma di
questa disponibilità fiduciosa dei pazienti e delle loro famiglie si avvalgono
anche i medici migliori che, senza queste adesioni coraggiose cariche di spe-
ranza, mai potrebbero realizzare concretamente le proprie proposte, non di
rado temerarie, e migliorarne l’attuazione attraverso l’esperienza in vivo.
       Anche la molteplicità delle terapie collocate al confine, ed oltre, della
medicina ufficiale, cioè nel territorio delle varie medicine alternative,
risponde allo stesso meccanismo psicologico e finisce con l’assumere di
fatto carattere “sperimentale”. In questi settori la possibile dannosità si
esplica più che altro nella più o meno lunga privazione, per il paziente, di
terapie ufficiali consolidate. È evidente che in questo ambito il consenso è
ancora più disinformato di quanto non lo sia quello dato alle esperienze di
frontiera della medicina ufficiale, mentre invece occorre promuovere la con-
sapevolezza del paziente sui rischi per la sua salute.


                                                                                35
      Concludendo su questo complesso e difficile tema, bisogna prendere
atto che nel progresso medico, sia quando ancora si ignorava la natura delle
malattie e la medicina era incapace di prestare cure realmente efficaci, sia
nell’attuale fase di grande sviluppo della Medicina Scientifica, l’empirismo
ha prevalso e tuttora prevale in quanto la medicina implica una valutazione
caso per caso e aspetti sostanzialmente sperimentali, benché attualmente
sotto la guida di regole di massima, cui si attribuisce - non sempre con
piena ragione - valore scientifico certo.


8. Il problema del rapporto medico-paziente

      La posizione del medico nella società è da considerarsi da sempre col-
locata in un’area di ambiguità che non solo non si è dissipata nel corso dei
secoli ma sta accentuandosi alla fine di questo secolo prospettando scenari
futuri forse ancora più difficili. Non sarà facile, questo chiarimento, né potrà
essere comunque definitivo. È certo, però, che si impone ormai un collo-
quio, tra gli indirizzi interni alla corporazione dei medici - condensati nei
codici deontologici che sempre più si sforzano di tenere conto delle esigen-
ze dei cittadini sani e malati - e le richieste espresse dalla società, non solo
attraverso leggi (peraltro quasi insussistenti relativamente al nodo che qui
cerchiamo di individuare) ma anche attraverso una appropriata informazio-
ne collettiva, tuttora insoddisfacente perché deformata e priva di chiarezza
proprio sul nodo centrale del rapporto tra scienza ed operatività medica, da
un lato, ed obiettivi condivisi dalla società, dall’altro.
      In quest’ottica, la direttiva comunitaria sull’applicazione delle norme
di buona pratica clinica nella sperimentazione clinica dei medicinali, sopra
richiamata, attribuisce a tutti i soggetti coinvolti nella sperimentazione il
diritto di rivolgersi ad una persona indipendente dal ricercatore per ottene-
re informazioni supplementari sullo svolgimento della sperimentazione stes-
sa (c.d. punto di riferimento).
      Tra i temi centrali del dibattito sul difficile problema del rapporto
medico/paziente figura quello che riguarda il cosiddetto paternalismo medi-
co ed il correlato problema dell’autonomia del paziente, il più difficile da
sciogliere nella fase attuale, e che tale sarà forse anche in futuro, a causa
della intricata complessità che è sopravvenuta nella sanità degli ultimi cin-
quant’anni.
      È utile, per comodità espositiva, prendere spunto da una schematica
divisione in tre fasi evolutive del rapporto medico/paziente che è stata uti-
lizzata nel 1985 da Mark Siegler, del Center for Clinical Ethics di Chicago
(Cfr. The Progression of medicine. From physician paternalism to patient
autonomy to bureaucratic parsimony, “Arch. Intern. Med.”, 145, 713,


36
1985). Già allora l’autore, riassumendo invero concetti già noti, rilevava che
negli Stati Uniti, conclusosi il primo periodo durato millenni, denominato
Era del Paternalismo (Age of Paternalism), vi aveva fatto seguito il secondo
periodo denominato Era dell’Autonomia (Age of Autonomy), di breve durata
perché rapidamente sostituito dal terzo periodo designato da Siegler Era
della Burocrazia Parsimoniosa (Age of Bureaucracy, detta anche Age of Par-
simony). Questa categorizzazione, certamente utile dal punto di vista con-
cettuale, non va però interpretata rigidamente quasi rappresentasse effetti-
vamente il succedersi ordinato di ere geologiche, ma piuttosto come l’enu-
cleazione di tendenze più generali, che nella realtà si sovrappongono, si
influenzano l’un l’altra, con continue oscillazioni conservative o evolutive.
      In Italia il succedersi di questi periodi è posticipato di pochi decenni,
perché pur essendo ancora viva la dottrina antipaternalistica dell’autono-
mia, già ci si trova di fatto nel pieno dell’era della burocrazia, od era della
parsimonia, caratterizzata dalla restrizione delle risorse economiche.
      Si designa come paternalismo (termine che T.L. Beauchamp, in Medi-
cal ethics: The Moral responsibilities of physicians, 1984, attribuisce a Kant
e Stuart Mill sia nel suo significato generale che in quello applicato ai trat-
tamenti medici) la “interferenza nella libertà della persona di azioni giusti-
ficate da ragioni riguardanti esclusivamente il benessere, il bene, la felicità,
i bisogni, gli interessi o valori della persona coercizzata” (Dworkin
(Dworkin G., Paternalism, Belmont, 1971; Theory and practice of autonomy,
Cambridge, 1988). Nell’Encyclopedia of Bioethics (1995) edita da W.T.
Reich, Bruce Miller ritiene che il “paternalismo” nei trattamenti medici
consista nel curare un paziente contro la sua volontà, in base al principio
che il medico è professionalmente obbligato a provvedere alle cure nell’in-
teresse del paziente, perché egli conosce meglio del paziente ciò che è bene
per lui (“doctor knows best”).
      Invero non è esatta la tesi secondo cui il paternalismo sarebbe un
retaggio della medicina antica perché la lettura dei testi ippocratici, ed altri
riferimenti, tra cui un noto passo di Platone nelle Leggi (IX), inducono a rite-
nere che la deontologia medica antica non abbia affatto prescritto un rap-
porto autoritario del medico nei confronti dei suoi pazienti ma al contrario
un rapporto basato sul dialogo, la persuasione e il continuo aggiornamento
sull’evoluzione della malattia dal paziente al medico, per consentirgli le
necessarie modifiche del trattamento.
      L’antipaternalismo (che l’ultima edizione dell’Encyclopedia of
Bioethics ritiene in declino) è oggi uno dei principali pilastri della dottrina
dell’autonomia del paziente, elaborata nel secondo dopoguerra di questo
secolo ed implica un giudizio negativo che sembra molto condiviso pur
essendo palesemente sommario, elaborato per comodità di contrapposizione
dialettica. Ma si riconosce tuttavia che anche questo principio ammette


                                                                             37
deroghe proprio a livello del nodo cruciale di tutto il problema paternali-
smo/autonomia, cioè nei casi di estrema emergenza, con sicuro rischio per
la vita del paziente nei quali il paternalismo viene “giustificato” travali-
candosi così, almeno in parte, l’autonomia del paziente. Per tale motivo
alcuni autori sono stati indotti, per superare gli ostacoli che la pratica frap-
pone alle rigide impostazioni teoretiche dell’autonomia, a coniare le espres-
sioni di paternalismo debole contrapposto a paternalismo forte (Ten C.L.,
Paternalism and morality, “Ratio”, 13, 60, 1971; Feinberg J. Legal pater-
nalism, “Can. J. Phil.”, 1, 106, 1971; lo stesso Dworkin) lasciando peraltro
nell’incertezza circa i criteri oggettivi di distinzione del primo rispetto al
secondo. Il “paternalismo debole” sarebbe una “concessione” in deroga ai
rigidi criteri dell’autonomia, in quanto si ammette che per un soggetto men-
talmente incapace di decisione, il quale rifiuti una cura utile e necessaria,
sia possibile ottenere un “consenso vicario” per tutelare il suo interesse. Si
tratta di situazioni comuni nella pratica clinica, specie nel caso dei minori
e degli adulti di ridotta capacità mentale, nelle quali risulta evidente la
necessità di un rapporto con il paziente di tipo “paterno-fraterno” e per le
quali il termine “paternalismo” finisce per essere in parte improprio perché
inidoneo a descrivere la quasi infinita gamma di situazioni individuali che
caratterizzano il dinamico rapporto diadico medico-paziente.
      Lo schematismo eccessivo che caratterizza la contrapposizione
bipolare paternalismo/autonomia-antipaternalismo è attenuata nella
individuazione di quattro modelli di rapporto medico-paziente proposta
da Emanuel ed Emanuel nel 1992 (Cfr. Four models of the physician-
patient relationship, “Jama” 267, 2221, 1992). Il primo modello, quello
più tradizionale, è appunto il modello paternalistico detto talora anche
“genitoriale” o “sacerdotale” (priestly) nel quale il rapporto medico-
paziente tende ad assicurare che il paziente riceva le prestazioni che
meglio garantiscano la sua salute ed il suo benessere. È il medico che
valuta le condizioni del malato e stabilisce i mezzi diagnostici e tera-
peutici più consoni a questo obiettivo presentandogli una informazione
selezionata che lo incoraggia a prestare il suo consenso agli interventi
che il curante ritiene migliori per lui: fino al punto di informarlo au-
toritariamente delle proprie decisioni e quindi procedere alle pre-
stazioni. Questo modello assume che il medico sia in possesso di crite-
ri obiettivi per stabilire la scelta migliore, che il paziente accetti la pro-
posta (anche se non la gradisce), ed infine che nel rapporto tra autono-
mia e benessere, scelta e salute, l’autonomia del paziente sia collocata
in un secondo piano. In tal modo diventa massima l’obbligazione del
medico, che assume su se stesso tutta la responsabilità, compresa quel-
la di acquisire il parere di altri medici quando la sua competenza sia
insufficiente.


38
       Gli altri tre modelli - informativo o scientifico, interpretativo, delibera-
tivo – si collocano nell’area della dottrina dell’autonomia (cfr. infra).
       La fase cosiddetta del “paternalismo” - sulla quale nella seconda metà
del secolo ventesimo si sono rivolte le accuse di autoritarismo e di autore-
ferenzialità - è durata migliaia di anni durante i quali il legame tra medico
e paziente è stato essenzialmente diadico e pochi estranei, eccetto i fami-
liari, potevano penetrare in questo personale, magico regno delle cure. Era
un modello di medicina basato, più di quanto non lo sia oggi, sulla fiducia
nella capacità tecnica del medico e sulla sua statura morale, sostenuta dal-
l’attribuzione di poteri magici del curante, ed era caratterizzata dalla dipen-
denza del paziente e dal controllo esercitato dal medico.
       I risultati della medicina durante questo lungo periodo sono stati noto-
riamente assai modesti per la sostanziale assenza di conoscenze autentica-
mente scientifiche, fatta eccezione per i dati provenienti dalla osservazione
dei sintomi più appariscenti delle malattie.
       Il sistema sanitario del passato, nella sua semplicità e “povertà”,
aveva anche taluni importanti aspetti positivi. Era, anzitutto, a basso costo.
Se non poteva in genere fornire vere cure (cure) forniva una assistenza (care)
sintomatica e dava molto valore all’informazione (intesa come prognosi) che
era un mistero conosciuto solo dal medico esperto il quale la somministra-
va al paziente in “dosi” misurate. Nel contempo era una medicina che, poco
idonea a trattare l’aspetto fisico della malattia, si dedicava molto all’aspet-
to psicologico e si basava sull’insegnamento di principi di igiene e di medi-
cina preventiva secondo le modeste conoscenze dell’epoca. In questo siste-
ma il medico era la sorgente dell’informazione, del supporto psicologico e
dell’assistenza sintomatica.
       Ci si può oggi chiedere, quasi increduli, come una medicina così pove-
ra di nozioni e di strumenti abbia potuto dominare le menti ed i corpi dei
nostri predecessori per così lungo tempo. Ma le spiegazioni si possono tro-
vare non solo nel fatto che non esistevano alternative alla medicina pre-
scientifica, ma anche nella perdurante ricerca, da parte del paziente, di un
rapporto di tipo “paterno-fraterno”, tuttora costante sentimento di larga
parte della popolazione, a causa della componente psicologica legata alla
sofferenza e alla necessità di essere rassicurati anche nei casi più gravi. È
certo questa la ragione principale che spinge milioni di pazienti dei paesi
più sviluppati a rivolgersi alle pratiche di cura alternative non scientifiche
e a preferirle alle prestazioni della medicina scientifica.
       La dottrina dell’autonomia del paziente e il modello contrattualistico si
richiamano al concetto di autonomia in filosofia morale ed in bioetica che
riconosce la capacità umana di autodeterminazione ed il principio che l’au-
tonomia di ogni persona deve essere sempre rispettata. Il problema è quel-
lo di formulare un preciso concetto di autodeterminazione e di stabilire


                                                                                39
come ed in quale misura l’autonomia del singolo individuo debba essere
rispettata. In bioetica clinica (o, se si preferisce, nell’etica medica) il dirit-
to all’autonomia del singolo paziente può entrare in tensione conflittuale
con l’obbligo professionale del medico di beneficialità nei confronti del pro-
prio paziente.
       La dottrina dell’autonomia contrappone di fatto il modello contrattuali-
stico di medicina (per il quale è il paziente che decide) al modello paterna-
listico. È probabile che essa sia sorta principalmente a causa dell’aumento
di conseguenze negative iatrogene, dirette od indirette, dei trattamenti dia-
gnostici e terapeutici. Da queste situazioni, e non a caso nell’aula di un tri-
bunale civile statunitense in cui si celebrava, nel 1957, un processo per
risarcimento danni da responsabilità medica (Salgo V. Leland Stanford, Jr.
University Board of Trustees), è nata la dottrina del consenso informato inti-
mamente correlata con quella dell’autonomia, perché richiede che il pazien-
te venga portato a conoscenza non soltanto dei trattamenti cui verrà sottopo-
sto ma anche delle possibili conseguenze negative, al fine di lasciargli l’au-
tonoma possibilità di accettare o rifiutare il trattamento anche a rischio della
salute e della vita. La decisione della Corte è stata seguita da un’ulteriore
decisione della Kansas Supreme Court (Natanson V. Kline, 1960). Le cono-
scenze scientifiche sviluppate nel corso di pochi secoli, ma cresciute espo-
nenzialmente nel periodo successivo alla seconda guerra mondiale, non
potevano non diventare, nei limiti del possibile, patrimonio da condividere
tra medici e cittadini sani e ammalati, in una società sostanzialmente libera-
le in cui vi è libera circolazione delle idee e delle nuove conoscenze, favori-
ta da potenti mezzi di comunicazione, a disposizione di tutti. Né era possibi-
le che l’accresciuta rischiosità dei mezzi della medicina e della chirurgia, e dei
danni conseguenti all’attuazione del rischio, non richiamasse l’attenzione sui
diritti dei malati e dei loro congiunti.
       Era quindi inevitabile che si elaborassero principi di difesa dei mala-
ti di fronte a proposte mediche a sempre più largo spettro, più invasive nel
corpo e nella psiche, non più ispirate, come nel passato, a conoscenze con-
fuse ed arbitrarie - e come tali di fatto impossibili da trasmettere corretta-
mente a causa della mancanza di basi attendibili - bensì a conoscenze
scientifiche credibili. Questa nuova esigenza, d’altro canto, è correlabile
anche alla progressiva e rapida scomparsa dell’analfabetismo, alla disponi-
bilità per tutti dei mezzi di comunicazione di massa (la televisione più anco-
ra che la stampa) e alla sempre maggiore consapevolezza dei propri diritti,
dovuta all’evoluzione sociale e politica.
       Il secondo dei quattro modelli di rapporto medico/paziente disegnati
dagli Emanuel è il modello informativo chiamato talora anche modello scien-
tifico o “engineering” o “consumer model”. In questo modello, che corri-
sponde tipicamente alla dottrina dell’autonomia, l’obiettivo dell’interazione


40
medico-paziente è per il medico dare al proprio paziente tutte le informazio-
ni indispensabili, lasciandolo libero di scegliere le prestazioni che preferisce e
che il curante eseguirà. Le informazioni concernono la possibile natura della
malattia, i mezzi diagnostici e terapeutici necessari per precisarla e curarla,
la natura e la probabilità dei rischi e benefici, ed ogni eventuale incertezza
nelle conoscenze mediche. In questo modello si realizza una netta distinzio-
ne tra i fatti ed i valori: i valori di riferimento del paziente sono a lui stesso
conosciuti e definiti ma egli manca invece di adeguate notizie sui fatti. È
compito del medico illustrare questi ultimi mentre spetta alle valutazioni del
paziente, in base ai suoi propri criteri, effettuare la scelta definitiva. Non vi
è ruolo, in questo modello, per i valori professati dal medico, né per i suoi
giudizi sulla scelta del paziente. In altri termini il medico agisce da tecnico
che mette a disposizione del paziente gli elementi necessari perché egli
possa decidere e possa esercitare il controllo sull’operato del professionista.
In tal modo l’autonomia del paziente ha una chiara e decisiva prevalenza.
       Il terzo modello degli Emanuel è il modello interpretativo il quale si col-
loca in una posizione di mediazione rispetto all’estremismo irrealistico del
modello informativo. L’obiettivo è quello di individuare i valori di riferimen-
to del paziente e ciò che egli realmente desidera, e di aiutarlo a scegliere
quegli interventi che siano in armonia con quei valori. Anche in questo
modello l’informazione è basilare ma il medico assiste il paziente anche nel-
l’analizzare, articolare ed interpretare i suoi propri valori e quali mezzi posso-
no meglio realizzarli. Per far ciò il medico collabora con il paziente, spesso
ignaro egli stesso dei propri valori e fini, nell’individuarli ed anche nel col-
locarli in una scala di priorità. Solo allora il medico determina quali tratta-
menti diagnostici e terapeutici realizzano meglio l’obiettivo ma non li impo-
ne al paziente, il quale resta alla fine l’arbitro di ogni decisione. Il medico,
in questo modello, agisce come un consigliere che aiuta il proprio paziente a
conoscere e a scegliere. L’obbligazione di diligenza del professionista, in
questo modello, implica dunque un impegnativo processo di coinvolgimento
nel quale l’autonomia del paziente risulta sufficientemente rispettata.
       Il quarto modello degli Emanuel è il modello deliberativo. In questo
modello i valori del paziente non sono considerati necessariamente precosti-
tuiti e fissi bensì sono considerati aperti allo sviluppo ed alla revisione attra-
verso la discussione. L’obiettivo dell’interazione medico-paziente è quello di
aiutare quest’ultimo ad individuare i valori più strettamente correlati con il
bene della salute che possono realisticamente essere raggiunti in una deter-
minata situazione clinica. Il medico dunque deve partire dall’informazione
sulle condizioni di salute e da questa base aiutare il paziente ad individuare
i tipi di valori implicati nelle possibili opzioni diagnostiche e terapeutiche.
Ciò avviene attraverso una discussione che tralascia ogni possibile implica-
zione di problemi non medici e comunque non è coercitiva. In questo model-


                                                                               41
lo il medico è visto come un insegnante od un fratello che coinvolge il pazien-
te in un proficuo dialogo, in un bilanciamento dei pro e dei contro su ciò che
può essere il meglio per lui in quella determinata situazione.
      Il recente rapporto dell’Hastings Center su Gli scopi della medicina:
nuove priorità le cui riflessioni sono in molta parte condivisibili, sintetizza in
modo efficace i principi che sono a fondamento dell’autonomia, pur apparen-
do anch’esso carente nello studio della loro compatibilità con le esigenze della
pratica medica. Il Rapporto ritiene che il riconoscimento sempre più deter-
minato ed esplicito del rispetto che si deve alle persone, implicante il diritto
all’autodeterminazione - cioè, all’autonomia del paziente - in medicina e nel-
l’assistenza sanitaria, sancito da moltissime dichiarazioni internazionali,
costituisca un progresso importante della medicina contemporanea.Vi si affer-
ma inoltre che se l’interesse centrale della medicina è stato sempre la salute
degli individui, più recentemente è stata avanzata l’idea che scopo della medi-
cina, forse anzi il suo scopo per eccellenza, possa essere quello dell’autonomia
nel suo significato più ampio: l’autodeterminazione nella scelta di come vive-
re. Tuttavia se il fine ultimo della salute fosse quello di consentire una vita
propria scegliendo liberamente tra tutte le possibilità senza gli impedimenti
insiti nella malattia e nelle infermità e quindi se la salute favorisce la possi-
bilità della libertà, sarebbe un errore vedere nella libertà uno scopo della
medicina. La salute, afferma il Rapporto, è condizione necessaria, ma non suf-
ficiente, dell’autonomia, e la medicina non può ovviare a questo limite. Infatti
alla promozione della libertà cooperano molte altre istituzioni, come ad esem-
pio la scuola, per cui la medicina chiaramente non può realizzarla da sola,
anche se a volte può offrire contributi importanti al miglioramento dell’auto-
nomia stessa. L’ambito della medicina è il bene del corpo e della mente, con-
tinua il rapporto dell’Hastings Center, non il bene complessivo della persona.
Al conseguimento di quest’ultimo la medicina può dare solo dei contributi
importanti e, anche quando lo fa, esclusivamente per alcuni aspetti della vita.
      A ben riflettere, la cosiddetta era dell’autonomia si connota per l’aver
messo in discussione ancora una volta (cioè come in altre occasioni del pas-
sato) i limiti del medico i quali si correlano al più vasto problema dei limi-
ti della medicina.
      Nella cosiddetta era dell’autonomia, fa rilevare Siegler, l’obiettivo
della cura (cure) è risultato prevalente rispetto al “prendersi cura” (care) ed
alla prevenzione della malattia. I costi economici connessi alla rapida evolu-
zione scientifica e tecnologica che ha prodotto la dottrina dell’autonomia,
non sono stati considerati, per qualche decennio, un fattore rilevante e
comunque non certo da ritenere prioritario rispetto ad altri ed in particola-
re l’autonomia del paziente, i suoi bisogni ed i suoi desideri..
      Durante questo periodo, già seguito, a quanto è ormai da ritenere,
dall’“era” della parsimonia, il rapporto diadico tra medico e paziente ha


42
cominciato a diluirsi ed allentarsi, specie in ambito ospedaliero, a causa
della pluralità delle prestazioni compiute da più sanitari a favore di uno
stesso paziente (frammentazione e pluralizzazione del rapporto), in una spe-
cie di catena di montaggio a forte impronta tecnologica, resa necessaria
dalla complessità dell’organizzazione sanitaria. La bilancia, perlomeno teo-
rica, del potere si è fatta pendere lentamente e progressivamente dal medi-
co al paziente a causa, soprattutto, del nascere della dottrina del consenso
informato e della minaccia potenziale dei processi contro i medici per colpa
professionale e per violazione della regola del consenso.
       Negli Stati Uniti la dottrina dell’autonomia nelle sue forme esaspera-
te, è stata considerata a carattere libertario e consumistico ed è da tempo sot-
toposta a revisione critica da parte di autorevoli bioeticisti (Clements e
Sider, 1983; Callahan, 1984; Thomasma, 1984; Veatch, 1995). La loro tesi
era quella opposta, cioè quella che ritiene prioritario compito dei sanitari il
mantenimento ed il ripristino della salute. È questo, del resto, il passaggio
cruciale che segna la differenza tra la rigida concezione dell’autonomia e le
regole antiche dell’etica medica.
       In un esame più allargato del difficile problema, il citato Rapporto del-
l’Hastings Center tenta una mediazione, affermando che come è un errore
fare dell’autonomia un obiettivo fondamentale della medicina, così è un erro-
re erigere a scopo primario della medicina il benessere complessivo della
società: la prima sarebbe una visione eccessivamente individualistica, la
seconda una visione eccessivamente comunitaristica. Non è nei poteri della
medicina di determinare il bene complessivo della società. Per giocare un
ruolo generale nella promozione del benessere sociale, al di là di quello più
limitato di provvedere alla salute dei cittadini, la medicina dovrebbe essere
in grado di pronunciare giudizi di carattere più generale e di stabilire quan-
do le sue capacità possano essere poste al servizio degli scopi della società
o subordinate ad essi. Ma essa non è in grado di farlo; e qualora tollerasse di
venire impiegata a questi scopi, metterebbe a repentaglio la propria integrità
e il conseguimento dei propri scopi. Una società che si servisse della medici-
na per cancellare gli inadatti, per servire fini politici di parte, per farne l’an-
cella dell’autorità politica o anche solo l’esecutrice della volontà del popolo,
le farebbe perdere ben presto la sua centralità e la sua integrità.
       In realtà il principio morale dell’autonomia del paziente entra in con-
flitto con i doveri del medico solo in circostanze estreme, che possono giu-
stificare l’elaborazione di due dottrine contrapposte: quella che ritiene sem-
pre prevalente il dovere di curare e di salvare la vita e la salute e quella che
vede invece prevalere il diritto alla decisione libera ed autonoma, qualunque
siano le conseguenze, anche il peggioramento della malattia o la morte.
       Tuttavia le posizioni estreme della dottrina dell’autonomia sono non di
rado in contrasto, quantomeno in Italia, con altre norme dell’ordinamento le


                                                                                43
quali impongono ai medici, in numerose situazioni, quella che viene defi-
nita posizione di garanzia, la quale emerge quando il paziente si affida alle
loro cure, non certo quando egli rimane nel proprio domicilio e deliberata-
mente rifiuta ogni assistenza, situazione che solo in presenza di una inca-
pacità mentale può giustificare interventi coercitivi.
      La cosiddetta “era dell’autonomia” era già in declino negli Stati Uniti
nel 1985, al sopraggiungere dell’“era” cosiddetta della parsimonia, nella
quale anche l’Italia oggi è evidentemente entrata a causa della progressiva
forbice tra costi economici globali della medicina e disponibilità limitata
delle risorse, che sta producendo un sostanziale ridimensionamento delle
libertà decisionali sia del malato che dello stesso medico. Va osservato tut-
tavia, come accennato poc’anzi, che questa distinzione tra diverse “ere”
nell’interpretazione dell’etica del rapporto medico-paziente deve essere
considerata una modellizzazione esplicativa, che non può essere di per sé
applicata alla realtà storica e quotidiana della medicina.
      Ciò premesso, si può nondimeno notare che questa nuova fase è già da
qualche anno iniziata anche in Italia dove convive con quella dell’autono-
mia: che tuttavia conserva uno spazio maggioritario nelle riviste e nelle aule
dei convegni dove non di rado domina la retorica dedicata a principi in
parte inapplicabili nella pratica medica, ma purtroppo applicati con seve-
rità crescente nei tribunali, nei quali tante declamazioni di principio si
ritorcono a colpire i medici. Nella realtà quotidiana della medicina l’era
della parsimonia sta ormai occupando incontrastata il campo pretendendo il
contenimento dei costi e un adeguato rapporto costo/efficacia e richiedendo
pertanto analisi di natura strettamente burocratica sui rischi/benefici.
      La qualità delle cure, già per proprio conto difficile da definire, sta
diventando un obiettivo sempre più correlato al costo dell’assistenza che è
molto più facile da individuare e quantificare. In questo nuovo periodo il rap-
porto diadico medico-paziente si allenta ulteriormente nelle strutture sanitarie
- che si occupano delle patologie più rilevanti - perché il medico viene sem-
pre più caricato della responsabilità di interessi multipli che includono il
personale addetto all’organizzazione, gli ospedali, il mondo politico, e negli
Stati Uniti - tra poco probabilmente anche in Italia - le compagnie di assi-
curazione. Il medico, cui si richiede di farsi carico di un’attività che conten-
ga i costi e di assumersi contemporaneamente anche il ruolo di manager,
moltiplica i propri compiti mediante relazioni plurime e policentriche.
      La tendenza legislativa è spesso ispirata alle necessità del bilancio
della sanità e nel contempo a disegnare una figura di medico ospedaliero i
cui compiti e limiti recano i connotati sempre più evidenti dell’era della
parsimonia. La corsa per rispettare i tempi di ricovero programmati nella
prospettiva delle esigenze dell’economia sanitaria provoca situazioni di
stress del medico, aumenta la probabilità di errore diagnostico e terapeuti-


44
co e riduce comunque il tempo a disposizione per esaurienti colloqui per-
sonali con i pazienti, demandati ai medici più giovani ed ai paramedici,
accentuando in tal modo una situazione lamentata per il passato e allonta-
nando sempre di più l’ideale rapporto del medico con il paziente declama-
to nei proclami sui diritti di quest’ultimo che si leggono nei testi dottrinali
e nelle sentenze dei tribunali.
       Nelle due precedenti fasi il bene del paziente era ritenuto il problema
dominante del medico. Nell’“era” cosiddetta del paternalismo consisteva nel
primario interesse della salute del paziente individuato dal medico sotto la
propria responsabilità. Nella successiva “era” dell’autonomia tale bene si è
controbilanciato dando rilievo primario alla libertà del paziente e al suo dirit-
to all’autodeterminazione. Nell’età della parsimonia il bene del paziente è col-
locato sul piatto di una bilancia che porta sull’altro piatto beni molto diversi,
come i bisogni dell’ospedale, i bisogni di coloro che vi lavorano (inclusi ovvia-
mente i medici), e le necessità della società. Il decision making non è più con-
segnato, pertanto, soltanto nelle mani del medico o dello stesso paziente.
       Il paternalismo medico e l’autonomia del paziente, in relazione alle
decisioni mediche, finiscono così per essere sostituiti dall’efficienza e con-
venienza delle istituzioni e della società, basati largamente su valutazioni dei
costi, problema che è divenuto sempre più centrale. In contrasto con i due
precedenti periodi le scelte dei medici ed i desideri dei pazienti saranno
sempre più sottoposti ai desideri ed alle decisioni dei politici e dei buro-
crati, delle varie multinazionali dei farmaci e degli strumenti e materiali
sanitari ed anche ad esigenze di bilancio delle compagnie di assicurazione
che, se negassero o restringessero drasticamente le coperture per responsa-
bilità civile medica, di fatto indurrebbero molti medici ad abbandonare la
propria attività: il che è già più volte avvenuto negli Stati Uniti.
       Nella nuova fase della parsimonia il rapporto medico-paziente rischia
di peggiorare sia rispetto alla criticata era del paternalismo sia alla più
recente età dell’autonomia. Se un paziente desidera prolungare la propria
degenza in ospedale per qualsiasi ragionevole motivo personale, tra cui il
comprensibile timore di non trovare un adeguato supporto a domicilio
durante la convalescenza - per fare un esempio tra i più comuni e più sem-
plici - la rigorosa regola dei DRG lo costringe invece a rinunciare al proprio
desiderio di autonoma decisione, ed accettare di essere dimesso. E se il
paziente desidera usufruire di strumenti che l’ospedale non possiede a
causa delle sue dimensioni e delle sue indisponibilità economiche, vi deve
rinunciare sperando di essere accolto in altre strutture, spesso lontane dalla
sua residenza e quindi dalla sua famiglia.
       Il mutare delle conoscenze non può dunque cambiare la sostanza di un
rapporto che spesso le condizioni di oggettiva dipendenza del paziente dal
medico - dovuta alla malattia e allo stato soggettivo in cui quest’ultimo si


                                                                              45
trova - rendono disuguale e asimmetrico. Va aggiunto che in un periodo,
come quello attuale, in cui lo strumento del contenzioso giudiziario si sfor-
za di garantire la massima tutela dei diritti dei malati, è oggettivamente dif-
ficile riequilibrare una bilancia per sua natura squilibrata. I processi pena-
li e civili non sono in grado di farlo e rischiano anzi di produrre una più dif-
fusa medicalizzazione che influisce negativamente sugli atti medici.
       Si deve del resto riconoscere che un rapporto asimmetrico è destino
comune a tutti i rapporti umani, in cui singoli o gruppi si “specializza-
no” in determinate attività le quali diventano necessarie agli altri o
comunque sono ad essi imposte: si tratti dei militari, degli uomini politi-
ci, dei commercianti, degli ingegneri, degli avvocati, degli insegnanti e
così via fino alla miriade di “mestieri” iperspecializzati oggi riscontrabi-
li in una società che basa la propria vita ed il proprio sviluppo su di un
reticolo quasi inestricabile di interdipendenze. In questa fittissima rete di
rapporti il principio di autonomia, di cui diremo tra poco, diventa spesso
virtuale anche se residuano spazi, che bisognerebbe potenziare, per deci-
sioni ed azioni personali.
       La medicina non differisce certo dalle altre “specializzazioni”,
soprattutto quelle tipiche delle professioni intellettuali, che, in senso lato,
potrebbero essere spesso accusate di atteggiamenti “paternalistici”, cia-
scuna con le proprie peculiarità, anche se l’imposizione al “cliente” non
avviene con mezzi direttamente coercitivi. È peraltro comprensibile, a
causa del peculiare oggetto dell’attività medica, costituito dalla salute e
dalla vita - beni primari, in Italia costituzionalmente protetti, ma soggetti
al rischio di danno iatrogeno - che una particolare attenzione venga posta
alla professione sanitaria e che essa, a differenza delle altre professioni,
sia messa oggi in discussione in modo specifico, producendo crisi e con-
flitti di crescente intensità e gravità.
       Sul piano dottrinale è dunque difficile riscontrare una reale differenza
tra i principi e precetti deontologici dell’epoca ippocratica e quelli conte-
nuti nei codici deontologici attuali, principi che da sempre ispirano la pras-
si della maggioranza dei medici onesti (nel senso più ampio del termine,
che include la competenza e la diligenza) basata sulla beneficence-in-trust
che concepisce la salute come bene relazionale “obiettivo di entrambi,
paziente e curante”, che “si pongono in un rapporto di fiducia reciproca in
cui perseguono l’interesse maggiore, quello della salute”. E sul piano pra-
tico lo squilibrio tra medico e paziente è ineliminabile: ma spetta certa-
mente al medico lo sforzo di ridurre al massimo questa asimmetria, secon-
do un impegno che fa parte della sua Arte sul piano tecnico, prima ancora
che su quello morale.
       Accanto alla salute esistono altri valori e beni umani fondamentali. È
questa probabilmente la tensione principale tra l’approccio cosiddetto


46
“paternalistico” e quello “contrattualistico” in medicina. Esso è alla base
della richiesta del riconoscimento dell’autonomia del paziente, da cui discen-
de il principio del consenso informato e il diritto di rifiutare le cure. Il medi-
co per rendere possibile tale principio ha il dovere di informare il paziente sui
rischi connessi alla terapia e sui suoi costi, anche in termini personali e in
relazione ad altri valori o beni. La salute, tuttavia, pur non essendo un bene
assoluto, è il bene che la medicina persegue ed il compito primario del medi-
co, a differenza di altri beni individuali quali l’autonomia e il benessere. La
tutela dell’autonomia del paziente non consiste quindi nel negoziare la salute
come orientamento comune del rapporto medico-paziente, ma nel concordare
le scelte sui mezzi, sul rapporto costi/benefici e sulla valutazione del rischio
che si è disposti a correre. Il paziente può non accettare questa impostazione
e trovare un altro medico, ma il medico non è tenuto ad andare contro il suo
giudizio clinico per acconsentire al volere del paziente, nel caso in cui non si
giunga ad una decisione terapeutica condivisa.
      Connotare negativamente un’intera epoca, durata millenni, come era
del “paternalismo” da ripudiare, implicherebbe almeno che le dottrine deon-
tologiche di quel lungo periodo avessero teorizzato una condotta irragione-
volmente autoritaria del medico, ma ciò non corrisponde a quanto la storia
della deontologia medica ci tramanda. Altra cosa è il giudizio negativo che
si deve formulare sulla condotta autoritaria di singoli medici, basata su di
una erronea concezione del proprio ruolo e dei propri limiti, che in talune
circostanze porta all’abuso. Se, infatti, per paternalismo medico si vuole
intendere l’atteggiamento arrogante di quei medici che esercitano, spesso
inconsapevolmente, un potere di suggestione e di coercizione morale che li
porta a sostituirsi in modo apodittico alla volontà del paziente approfittando
della sua ignoranza e del proprio sapere, questo è problema di sempre e pro-
babilmente lo sarà anche in futuro: perché chi possiede determinate, speci-
fiche competenze, si trova in una posizione privilegiata, che consente abusi
consapevoli od anche inconsapevoli. Il “paternalismo” non designa dunque
un’era, ma solo singoli comportamenti professionali purtroppo tuttora diffu-
si, non di rado connessi a tratti caratteriali, connotati da supponenza e da
scarsa capacità di comunicare diagnosi, progetti terapeutici e prognosi con
rispetto ed umanità. Questo atteggiamento non è certo neppure “paterno”,
nel senso autentico del termine, e diventa negativamente paternalistico,
come imposizione di verità e di comportamenti, in momenti in cui il richie-
dente è in una condizione di bisogno, e quindi di inferiorità.
      Definire la lunga storia dell’assistenza medica - prestata pur nella
scarsa conoscenza medica - con lo sbrigativo giudizio di “paternalismo” è
atteggiamento superficiale ed irrispettoso nei confronti della lunghissima
schiera di medici che ci hanno preceduto nell’arco di millenni e che tanti
meriti hanno acquisito in contesti difficili e connotati incolpevolmente da


                                                                               47
un’assai lenta crescita delle conoscenze scientifiche, iniziate di fatto nel
secolo XVII. Se il paternalismo deteriore, antico e recente, deve essere ripu-
diato e combattuto, è da ritenere invece che dal millennio passato della
medicina debbano essere recuperati proprio quello spirito e quella pratica che
si richiamano alla fraterna, ma anche paterna-materna solidarietà con i
pazienti e con i congiunti che soffrono con loro.


9. Il rapporto tra Medicina e Società

      La necessità di definire i rapporti tra società e medicina è ormai inde-
rogabile soprattutto nelle società sviluppate, dove le richieste che la società
pone alla sanità rischiano di diventare talora ingiuste, prima ancora che
inappagabili.
      A questo scopo è preliminarmente indispensabile porsi il quesito:
quale salute si intende realizzare? Perché è evidente che proprio nella rispo-
sta a questa domanda si collocano gli “scopi e limiti” della medicina che
questo documento intende individuare e che possono costituire il “contratto
sociale” che può essere realisticamente stipulato tra medicina e società.
      La domanda si pone in rapporto alle crescenti richieste che la società
rivolge alla medicina. Nei paesi sviluppati, anche sulla spinta di concezio-
ni formulate dall’OMS, talvolta utopiche (a partire dalla definizione di salu-
te intesa come “stato di completo benessere fisico, psicologico e sociale”, o
da obiettivi come “Salute per tutti entro l’anno 2000)” si è verificata una
dilatazione degli spazi di intervento attribuiti alla medicina, sino a farla con-
siderare come attività di riferimento per il raggiungimento non solo della
salute ma anche di obiettivi (gioventù, bellezza, felicità) che devono essere
tenuti distinti dalla salute: così come i bisogni debbono essere considerati
in modo diverso rispetto ai pur legittimi desideri.
      I bisogni e desideri della società avanzata sono l’aspetto che si inten-
de esaminare in questo capitolo.
      L’origine della trasfigurazione della medicina nel comune sentire delle
società sviluppate non si esaurisce certo nella cultura che le iniziative del-
l’OMS hanno contribuito a diffondere. Un’altra grande radice del problema
si può infatti individuare nella distorsione mercantile del concetto stesso di
salute, cui non è estranea la progressiva medicalizzazione dei bisogni-desi-
deri della società.
      Il prestigio crescente di cui la medicina non immeritatamente gode, ha
prodotto in realtà, accanto all’indubbio vantaggio culturale rappresentato
dalla crescita del valore oggi attribuito alla vita umana, la tentazione di con-
siderare le prestazioni mediche come le uniche risorse per il miglioramento
della salute individuale e collettiva. La suggestione esercitata da un’infor-


48
mazione pilotata in questa direzione ha infatti prodotto la diffusa convinzio-
ne che il naturale desiderio umano di benessere e felicità possa essere sod-
disfatto soprattutto dalla medicina, e che tale obiettivo sia possibile solo
attraverso l’acquisto di un servizio che fornisca merci (i farmaci) e presta-
zioni mediche. Una delle cause più importanti di tale orientamento della
società nei riguardi della medicina è costituito dal cosiddetto technologic
thought, l’impostazione tecnologica alla base della concezione attuale della
medicina, che il gioco degli interessi commerciali alimenta come “mito tec-
nologico”. Questa spinta, attraverso l’azione di una serie di condizionamen-
ti - a volte espliciti, più frequentemente impliciti o subliminali - può influi-
re sulle scelte nella distribuzione delle risorse economiche e sugli orienta-
menti dell’opinione pubblica, e impedisce di fatto alla popolazione di rico-
noscere i propri reali bisogni, e quindi di scegliere secondo i propri reali
interessi. I cittadini tendono quindi a riconoscere al camice bianco il rango
di vero e proprio “plenipotenziario” nella ricerca del completo benessere.
D’altro canto, né le corporazioni scientifiche, né le aziende che producono
merci sanitarie rifiutano un ruolo così gratificante attribuito alla loro attività.
Basti pensare a certi itinerari di medicalizzazione che vedono come respon-
sabili proprio i rappresentanti della classe medica. Un esempio tra tanti (dati
OMS): il 6% dei bambini statunitensi, classificati come iperattivi, sono sotto
trattamento psicofarmacologico.
       D’altronde, se la menopausa e la vecchiaia diventano, da situazioni
fisiologiche della vita, condizioni patologiche da trattare; se lo stress da
lavoro non richiede più una fisiologica razione di riposo ma spesso tratta-
menti farmacologici; se le informazioni sui dati statistici forniti da ciascuna
società scientifica potrebbero far ritenere che ciascun cittadino italiano sia
affetto da due o tre malattie serie; tutto ciò non può che avere profondi
riflessi sulla latitudine dei compiti che vengono affidati alla medicina, spes-
so sulla base delle sue stesse proposte.
       A questa dilatazione dei compiti consegue il rischio di insufficienza
anche rispetto agli obiettivi primari tradizionali. Infatti il sovraccarico di
prestazioni, le più svariate, oltre a produrre un dispendio di risorse sempre
meno sopportabile anche nelle società più opulente, mette continuamente ed
esponenzialmente in crisi il sistema sanitario nel suo complesso ed in parti-
colare in quelle aree, che pure sono di sua indiscussa competenza, che richie-
dono trattamenti peculiari, ed organizzazioni specifiche.
       Ciò accade tipicamente in quelle situazioni in cui la causa delle malat-
tie è da ricondurre direttamente o indirettamente a fattori sociali, come nel-
l’ambito delle tossicodipendenze, che traggono dal degrado sociale le cause
più autentiche. La terapia medica dell’alcolismo o dell’abuso di stupefacen-
ti, ad esempio, non accompagnata da politiche sociali integrate, produce in
genere scarsi risultati. Il confronto tra fattori socioeconomici e salute, e la


                                                                                49
misurazione correlata agli incrementi di salute delle iniziative di politica
sociale, possono fornire utili insegnamenti ai fini di scelte essenziali. Le
richieste eccessive, e quindi irrealistiche, rivolte alla medicina comportano
infatti il rischio di diminuire la tensione morale e l’impegno politico intorno
agli obiettivi conseguibili dalla medicina stessa a vantaggio della società. Gli
obiettivi che da decenni sono stati riconosciuti come prioritari, quali la pre-
venzione e l’educazione alla salute, comportano dunque analisi epidemiologi-
che autentiche ed omogenee, una informazione adeguata e non contaminata
da trionfalismi ed interessi personali, corporativi o industriali e commercia-
li, ed infine decisioni politiche razionali indispensabili per evitare sprechi e
garantire l’organizzazione che oggi è basilare per trattamenti medici preven-
tivi e curativi realmente efficaci e non meramente “voluttuari”.


10. La crisi economica dei sistemi sanitari ed i criteri per le priorità

      La perdurante, spesso crescente, crisi economica dei sistemi sanitari
ha certamente cause molteplici e complesse, tra le quali figura in posizione
primaria l’aumento del numero delle prestazioni pro-capite, l’incremento
dei costi dei materiali e del personale ma anche l’insufficiente attenzione al
centrale problema delle priorità nell’assistenza sanitaria, il quale nel con-
tempo assume anche un’importanza decisiva sul terreno bioetico.
      Se infatti la riduzione dei costi implica la riduzione delle prestazioni
sanitarie è indispensabile avvalersi di criteri etici che siano essenzialmente
diversi rispetto a quelli arcaici del privilegio, che finiscono per causare la
selezione inaccettabile del malato socialmente debole.
      Premessa alla riflessione sui criteri è l’individuazione dei principi che
tali criteri debbono governare.
      Un principio primario, in tema di salute, è la meritorietà del bene salu-
te. Affermare che la salute è un bene meritorio - un bene cioè che permette
la fruizione di tutti gli altri, quindi di importanza preminente - orienta tutti
i successivi approcci. La meritorietà sta ad indicare che la “produzione”, o
la difesa, della salute rappresentano un valore indipendente dalla redditi-
vità finanziaria della “produzione”. Ciò significa che la salute – se real-
mente tale - deve essere perseguita al di là di considerazioni di carattere
economico (deficit di gestione, sfondamento di tetti di spesa, necessità di
bilancio, ecc.). La sua “produzione”, inoltre, non può essere governata dalle
sole leggi del mercato, ma deve essere garantita indipendentemente dalla
presenza e dall’entità degli eventuali utili. Inoltre, secondo un preciso det-
tato costituzionale che è comunque il riflesso di un fondamentale diritto
umano, il bene meritorio-salute deve essere garantito a tutti, cosa che, in
regime di mercato totalmente libero, in genere non avviene.


50
       È proprio della natura del bene-salute la difficoltà estrema di applicare
concetti economici quali offerta e domanda, prezzo e valore, mercato e consu-
mo. L’offerta di prestazioni professionali che proviene con ritmo crescente dalla
medicina crea a sua volta l’incremento della domanda, come spesso avviene
nella società dei consumi: questo, in fondo, è il meccanismo che produce l’i-
permedicalizzazione. Può quindi accadere che l’offerta di salute non corri-
sponda ad un reale bisogno, ma sia piuttosto – come abbiamo visto - il frutto
di una lettura mediata da altri interessi (commerciali, professionali, ecc.).
       Le esperienze realizzate in altri Paesi per individuare criteri di priorità
hanno tutte l’obiettivo di separare la sfera dei bisogni rispetto a quella dei
desideri. Distinguere tra bisogni e desideri non è semplice, e secondo alcune
correnti di pensiero non è neppure legittimo ma è tuttavia necessario, almeno
in termini di organizzazione di sistemi sanitari equi, efficaci ed efficienti.
       Nell’esperienza svedese di elaborazione di un modello per il razionamen-
to della spesa sanitaria emerge il primato dell’etica, che viene posta a garan-
te dei criteri successivamente stabiliti per la priorità delle offerte sanitarie. Al
contrario l’esperienza realizzata nello stato americano dell’Oregon è stata sin
dall’inizio impostata su criteri semiautomatici e – per così dire – algebrici,
attraverso un’applicazione del cosiddetto “calcolo felicifico”, di matrice utili-
taristica (basata sul criterio etico unico della qualità della vita corretto con un
successivo rimaneggiamento, ma sempre nettamente prevalente). Anche nel-
l’esperienza svedese il criterio dell’efficacia del trattamento in riferimento al
miglioramento di qualità della vita prodotto è presente, ma non è l’unico para-
metro etico considerato, e – pur essendo uno dei criteri di base della piat-
taforma etica – è in posizione gerarchica inferiore rispetto ad altri. I principi
etici adottati in Svezia sono quello della dignità umana (quello di maggiore
importanza e per il quale ogni essere umano ha uguale dignità umana e stes-
si diritti, a prescindere dalle proprie caratteristiche e dal ruolo svolto nella
società) quello del bisogno e della solidarietà umana e quello del rapporto
costi/benefici. I benefici ottenuti vengono misurati valutando il miglioramen-
to della salute e della qualità della vita. È questo un aspetto “oregoniano”,
però equilibrato dalla presenza di altri e preminenti riferimenti etici.
       In Svezia, sul piano applicativo assistenziale si utilizzano due separa-
ti schemi di priorità: quello macroallocativo, o politico amministrativo, e
quello microallocativo, o clinico.
       Anche in Olanda è stato realizzato un intervento di razionamento delle
risorse guidato dall’individuazione di criteri etici per la definizione delle
priorità.
       Il modello olandese individua quattro criteri-filtro per giungere alla
definizione dei trattamenti essenziali: la necessità clinica, l’efficacia clini-
ca, l’efficienza e la responsabilità collettiva.
       In primo luogo, quindi, possono essere inclusi nel pacchetto di base
solo servizi necessari dal punto di vista clinico. Avendo definito la salute


                                                                                 51
come la capacità dell’individuo di avere normali funzioni biologiche e di
relazione, il bisogno di assistenza sanitaria è collegato ad una limitazione di
tali funzioni.
       In secondo luogo, solo l’assistenza efficace può essere inclusa nel pac-
chetto di base. È stato stimato da medici olandesi interrogati in proposito
che solo il 20-40% dell’assistenza sanitaria finanziata dal sistema di assi-
curazione sociale è di provata efficacia. L’applicazione di questo criterio
può quindi ridurre in modo consistente l’assistenza erogata e i relativi costi,
limitando questi ultimi agli interventi di utilità evidence-based.
       Il terzo filtro è rappresentato dall’efficienza, che può essere misurata
attraverso l’approccio costi-benefici, e il quarto criterio-filtro, infine, dalla
responsabilità collettiva. In base a quest’ultimo criterio viene lasciata nel
pacchetto di base l’assistenza - che non può essere affidata alla responsa-
bilità individuale - ossia le prestazioni che rispondono ad esigenze sanita-
rie di interesse collettivo: le prestazioni che hanno la caratteristica di beni
pubblici puri ed il cui consumo è in grado di produrre rilevanti effetti ester-
ni a favore dell’intera collettività, quali la prevenzione collettiva, i controlli
igienico-ambientali e la ricerca finalizzata.
       Nelle riflessioni sulle scelte di priorità, la Commissione olandese rac-
comanda di prestare particolare attenzione alla salvaguardia dei più debo-
li, dei più vulnerabili e dei più indifesi, ovvero dei pazienti meno responsa-
bili o meno informati, come gli handicappati psichici e fisici, i pazienti psi-
chiatrici e gli anziani, specie di fronte agli svantaggi che possono derivare
da un sistema di concorrenza amministrata quale quello incentivato dalle
riforme in corso nei Paesi Bassi.
       Dall’analisi di queste esperienze internazionali deriva, da un lato, la
consapevolezza del peso che le valutazioni etiche sono chiamate ad avere
nella definizione dei criteri di razionamento delle risorse. Appare inoltre evi-
dente il tentativo di distinguere, e di porre in secondo piano, gli interventi
inscrivibili nell’ambito della cosiddetta “medicina dei desideri” rispetto
alle prestazioni che tendono a ripristinare la salute che preesisteva ad un
evento patologico. Si evidenzia, infine, tutta la difficoltà insita in operazio-
ni di questo genere, finalizzate cioè a selezionare le prestazioni più impor-
tanti per definirne la finanziabilità. In ciò sembra avere ragione chi, come
il filosofo Engelhardt jr., sostiene che è impossibile conciliare contenimen-
to dei costi, qualità delle cure, equità nell’accesso ai servizi e libertà di
scelta. Ma se l’obiettivo non è la perfezione bensì la perfettibilità del siste-
ma di erogazione dell’assistenza, possiamo senz’altro individuare i seguen-
ti criteri utili ad avvicinare l’obiettivo di una sanità che soddisfi quanto più
possibile le richieste della società senza soccombere di fronte ai costi:
       - l’adeguatezza dei mezzi tecnici utilizzati, in primo luogo, e il loro uso
più appropriato;


52
      - la valorizzazione delle risorse umane, sia in termini di aggiornamen-
to per gli operatori, che di valorizzazione dei gruppi, attraverso l’incentiva-
zione del volontariato ma anche attraverso l’organizzazione della solidarietà,
risorsa potenzialmente enorme ma troppo spesso dissipata per mille rivoli;
      - l’arricchimento delle finalità operative dei servizi sanitari, non più uni-
camente destinati alla produzione di prestazioni diagnostico-terapeutiche, ma
anche impegnati in una funzione di veìcolo di una vera e propria cultura della
salute, in modo che la “produzione” della salute sia conseguibile attraverso la
realizzazione di comportamenti corretti da parte della popolazione;
      - la realizzazione di politiche sociali che intervengano sui determi-
nanti di malattia riferibili a emarginazione, solitudine, povertà.
      La prevenzione, intesa nel suo significato più ampio, attuata cioè in
tutti e tre i suoi livelli di intervento (eziologica, patogenetica, riabilitativa),
può rappresentare una soluzione significativa per i problemi che affligge-
ranno la medicina del futuro e il suo rapporto con la società.
      Indubbiamente la prevenzione primaria e secondaria, mentre diminui-
sce i costi correlati all’insorgenza di molte malattie o al decorso più grave
di altre nelle varie età, consente anche una più lunga sopravvivenza aumen-
tando così il numero degli anziani ed i costi connessi dell’assistenza geria-
trica. D’altro canto la positività della prevenzione permane comunque ed è
indiscutibile perché evita i cosiddetti costi impalpabili (le sofferenze) e
consente benefici in salute che sono un bene primario.
      Essendo ormai inevitabile un futuro delle società sviluppate in cui cre-
scerà ulteriormente la percentuale degli anziani nella popolazione, tutte le
iniziative politiche, culturali e sociali utili al recupero del ruolo dell’anzia-
no nella collettività meritano di essere collocate nell’area delle priorità indi-
scusse. Si tratta di un impegno che può produrre riflessi benefici anche nel-
l’ambito sanitario, allentando la pressione delle condizioni psico-somatiche
legate alla solitudine e all’emarginazione degli anziani, mentre è anche da
rilevare l’importanza di un impegno mirato alla prevenzione riabilitativa,
con interventi atti a ridurre i tempi di inabilità della vecchiaia ed i livelli di
non autosufficienza.
      Esiste anche l’importante capitolo che riguarda il ruolo che la preven-
zione può rivestire, attraverso lo strumento dell’educazione alla salute, per
l’identificazione dei bisogni sanitari reali e l’implementazione nella popola-
zione dei comportamenti “salutogeni”, con contrazione della domanda e
razionalizzazione della gestione delle risorse. A questo riguardo, giova rile-
vare che i programmi di educazione alla salute basati sul coinvolgimento
della popolazione e sulla adesione volontaria ottengono risultati migliori di
quelli basati sull’atteggiamento impositivo (o addirittura sulla sola norma-
zione) così come sui flussi unidirezionali. Si può quindi osservare, con inte-
resse, all’evoluzione etica in senso partecipativo dei principi che informano


                                                                                53
i programmi di educazione alla salute, con parallelo miglioramento dei
risultati dei programmi stessi.


11. Limiti e rischi della medicina scientifica

       Il “patto” tra medicina e società rischia di essere messo in crisi dal-
l’insufficiente informazione ai cittadini circa i limiti e i rischi della medici-
na scientifica. La società potrebbe accettare di mettere in discussione la
“legittimità” delle proprie richieste, attualmente sempre più estese ed esi-
genti e contrarre la domanda condividendo il razionamento delle risorse e
le priorità, ma a condizione che sia adeguatamente informata della natura
peculiare della medicina, del suo carattere imperfetto, della sua intrinseca
rischiosità. È questa un’informazione per ora assente ed anzi sostituita da
attese spesso irragionevoli.
       Negli Stati Uniti, così come in Gran Bretagna, sulla scorta dei dati desun-
ti dagli errori in medicina, è in piena evoluzione un dibattito che porterà a ren-
dere più severa la valutazione della qualità professionale degli operatori sani-
tari attraverso veri e propri esami periodici di idoneità. Ma se la capacità e
l’aggiornamento degli operatori della salute rappresentano un caposaldo delle
condizioni di base per il nuovo patto tra società e medicina, lo stesso deve esse-
re affermato – a maggior ragione, se possibile – per il livello di conoscenza che
è a monte della prestazione. Anche il più aggiornato dei medici, infatti, non
può evitare l’errore e tanto meno l’insuccesso – connaturati ad una professio-
ne a rischio - se gli strumenti del suo aggiornamento (in primo luogo la speri-
mentazione clinica e la letteratura scientifica) non tengono conto di ciò che
veramente è utile al paziente, di ciò che non lo è, e di ciò che è francamente
dannoso. A tale riguardo, invece, non sono stati registrati, purtroppo, i pro-
gressi sperati, nonostante i principi della medicina basata sulle prove di effi-
cacia siano noti da tempo. Si tratta di un problema che investe l’intera società.
Anche la popolazione subisce infatti le conseguenze di una costante disinfor-
mazione, che avviene attraverso l’enfatizzazione spesso acritica dei benefici di
una medicina della quale non si evidenziano a sufficienza rischi, effetti inde-
siderati, incertezze, inutilità, eventuale dannosità.
       Tra i tanti esempi che si potrebbero proporre ci si limita a segnalare il
complesso del consumo dei farmaci e degli effetti collaterali ad essi connes-
si. I farmaci attualmente in commercio ammontano a diverse migliaia, per
tutti la commercializzazione è preceduta da sperimentazioni adeguate, ma il
numero e la qualità degli effetti dannosi collaterali, talora gravi, pur essendo
menzionati nei fogli illustrativi che sono obbligatoriamente allegati alle spe-
cialità, non sono di per sé in grado di essere compresi dai pazienti: sia a causa
della terminologia usata sia perché non è immaginabile che il medico curan-


54
te possa spiegarne in dettaglio la natura e la rischiosità. Si aggiunga che tra
gli stati membri dell’Unione Europea sussistono significative differenze e
gravi incongruenze delle norme che governano le attività e le politiche in tema
di regolazione e commercializzazione dei farmaci. In questo contesto la com-
parsa di patologie gravi da farmaci – che recenti stime relative agli Stati Uniti
indicano in circa 2 milioni di casi, con oltre centomila morti all’anno collo-
candosi tra la quarta e la sesta causa di morte – non è accettata dai danneg-
giati e dai loro congiunti, sostanzialmente ignari di questi concreti rischi e
quindi inevitabilmente inclini ad attribuirne la colpa ai medici.
      Il problema è rilevante anche dal punto di vista economico. Un recente
studio valuta in più di 76 miliardi di dollari il costo annuale, negli Stati Uniti,
dell’uso improprio dei farmaci. Esistono evidenze che in Italia e in Francia il
20% delle spese da farmaci riguardi prodotti la cui efficacia non è compro-
vata. Recenti ricerche in farmacoeconomia hanno inoltre indicato che i costi
associati all’uso inappropriato, ovvero eccessivo, dei farmaci possono persino
essere anche superiori alle stesse spese iniziali per l’acquisto dei farmaci.
      Questi costi comprendono le spese addizionali correlate all’incremen-
to delle ospedalizzazioni, al protrarsi delle degenze, al ricorso a visite
ambulatoriali, procedure diagnostiche e trattamenti aggiuntivi dovuti ai pro-
blemi insorti a seguito della prescrizione farmacoterapica. Includendo in
tali calcoli anche i costi indiretti derivanti dalla perdita di produttività, i
costi complessivi negli USA ammonterebbero a una cifra compresa tra 138
e 182 miliardi dollari, ponendo dunque la mortalità e la morbilità correlate
all’uso di farmaci tra le evenienze più gravose in termini di consumo di
risorse in sanità.
      In Italia gli avvelenamenti ed effetti tossici da farmaci (DRG 449-451)
hanno comportato nel 1994 oltre 20.000 ricoveri, e circa 28.000 nel 1995.
Tali dati peraltro sottostimano il problema per almeno due motivi: anzitutto
in quanto si riferiscono alle sole reazioni avverse da farmaci già codificate
come diagnosi principale, in secondo luogo in quanto si riferiscono alle sole
reazioni avverse e non anche a dosaggi inappropriati ed alle scelte terapeu-
tiche incongrue.
      Problemi ancora maggiori sono suscitati dai vaccini, dei quali si
richiede da molte parti la revoca dell’obbligatorietà o quanto meno una
maggiore conoscenza dell’epidemiologia dei danni da effetti avversi.
      Il direttore del British Medical Journal (Smith 1999), in un suo edito-
riale ha sintetizzato le esigenze irrinunciabili dell’informazione che deve
essere fornita all’opinione pubblica: la morte è inevitabile; la maggior parte
delle malattie gravi non può essere guarita; gli antibiotici non servono per
curare l’influenza; le protesi artificiali ogni tanto si rompono; gli ospedali
sono luoghi pericolosi; ogni medicamento ha anche effetti secondari; la
maggioranza degli interventi medici dà solo benefici marginali e molti non


                                                                                55
hanno effetto; gli screening producono anche falsi positivi e falsi negativi;
esistono modi migliori di spendere i soldi che destinarli ad acquisire tec-
nologia medico-sanitaria.
      Riscrivere le regole del rapporto tra società e medicina, al fine di sti-
pulare un nuovo patto per i prossimi anni, richiede, da parte della medici-
na, un rilevante sforzo di sincerità, indubbiamente difficile per ragioni tec-
niche, anzitutto, ma anche per ragioni psicologiche non trascurabili. Tutta-
via tale sforzo deve essere necessariamente compiuto e gli organi di infor-
mazione devono contribuirvi, abbandonando ogni tentazione al sensaziona-
lismo ed alla facile accusa che sono tra i principali ostacoli che inibiscono
la sincerità dei medici.


12. L’equità a livello intercontinentale: i problemi delle società
    emergenti

      I criteri etici che dovrebbero guidare la realizzazione di modelli di
razionamento delle risorse nei paesi economicamente sviluppati assumono
una dimensione diversa e ancora maggiore quando si affronta il problema
delle iniquità che affliggono l’erogazione sanitaria dei paesi poveri.
      Mentre infatti per i paesi economicamente sviluppati si pongono pro-
blemi etici di equità nella distribuzione di prestazioni sanitarie a fronte di
risorse non illimitate ma comunque potenzialmente sufficienti a colmare i
bisogni primari dell’intera popolazione, nei paesi ancora arretrati le carenze
economiche sono tali da indurre a considerazioni etiche sulle cause di que-
ste grandi disparità di risorse e di condizioni di vita e sui possibili interven-
ti da realizzare per porre rimedio a tali livelli di bisogno. Alcuni esempi e
alcune cifre illustrano la dimensione del problema economico e la diversità
dell’approccio etico necessario. Nei paesi sviluppati la speranza di vita alla
nascita è di 77 anni, contro i 56 (escluse Cina e India) dei paesi a basso red-
dito. Il tasso di mortalità infantile è di 6 per mille nati vivi nei paesi svilup-
pati mentre nei paesi poveri è pari all’88 per mille. Nei paesi sviluppati la
spesa pro-capite per la sanità è mediamente di 2.400 dollari, contro i 18 dol-
lari dei paesi poveri. Il dato più impressionante riguarda il Prodotto Interno
Lordo (PIL). Nonostante il 93% delle malattie che affliggono il mondo si con-
centri nei paesi a basso reddito, dove vive l’84% della popolazione mondia-
le, solo il 10% del PIL mondiale viene speso in tali paesi per la salute. Il
restante 90% viene speso nei paesi ricchi. Questa inversione tra bisogno e
spesa (i dati provengono dalla Banca Mondiale) ha il nome significativo di
“legge dell’inverso dell’assistenza”. Occorre segnalare inoltre che la situa-
zione è ancora più drammatica per le donne, che sono oggetto nei paesi pove-
ri di una vera e propria discriminazione rispetto agli uomini nelle cure, nel-
l’alimentazione e nell’accesso alle scarse risorse sanitarie.


56
       All’origine di tale squilibrio sembra ben individuato il principio del
“razionamento inverso”, che tende a favorire la produzione di supporti sani-
tari non in ragione del bisogno - come avviene nelle prospettive della sanità
nei paesi sviluppati - ma in ragione della richiesta del mercato. Ne conse-
gue che le industrie attive nella produzione di beni sanitari privilegiano la
produzione di supporti, ad esempio, necessari per il trattamento delle pato-
logie croniche e degli anziani rispetto alla produzione, su scala altrettanto
vasta, di farmaci contro le malattie tropicali. Il problema riguarda anche la
ricerca. Infatti gli investimenti necessari per la messa a punto di un farma-
co anti-malarico non sembrano destinati a produrre utili paragonabili a
quelli ottenibili scoprendo un farmaco anti-ipertensivo o un anoressizzante
di accertata innocuità. Anche i medici si addensano maggiormente nei paesi
ricchi (2,5 medici per mille abitanti), dove di loro c’è minore bisogno, men-
tre nei paesi poveri, per i costi di formazione e per gli stipendi troppo ele-
vati, la percentuale è di 0,4 medici per mille abitanti.
       Il principio dell’equità, in questa drammatica dimensione planetaria,
presuppone in primo luogo l’abbandono del criterio geografico come limite
entro il quale realizzare le politiche di ampliamento della giustizia nell’attua-
zione di politiche di allocazione delle risorse per la salute. I principi etici di
riferimento, infatti, non sono in alcun modo legati alla dimensione territoriale.
È in gioco, infatti, il pari accesso alle cure sanitarie sulla base di pari bisogni
(senza tener conto di fattori personali quali età, ruolo sociale, ecc.). Si tratta di
un principio cardine di molti servizi sanitari dei paesi sviluppati. La stessa
responsabilità morale che ci induce, all’interno dei nostri confini nazionali, ad
adoperarci perché questo principio sia affermato, non può essere limitata in
alcun modo dalla definizione di un confine geografico. Sono sotto i nostri occhi
i risultati della mancanza di iniziative concrete di ridistribuzione delle risorse,
di intervento politico diretto e transnazionale: il fenomeno non arginabile del-
l’emigrazione in massa dai paesi poveri può accentuarsi, ulteriormente, sino a
sconvolgere il futuro dei paesi ricchi. Al tempo stesso la globalizzazione non
implica solo opportunità economiche, ma anche doveri e rischi. Non è lontana
dalla realtà un prospettiva in cui, con lo spostamento di masse di diseredati, si
diffondano di nuovo malattie attualmente debellate nel quadrante nordocci-
dentale del mondo, rese più minacciose dall’irrazionale utilizzo di antibiotici,
altra distorsione consumistica tipica dei paesi ricchi, che sono ormai in grado
di selezionare un numero crescente di ceppi microbici resistenti.
       Non è la paura di essere “invasi” dalla miseria a doverci rendere atti-
vi, naturalmente. Alle considerazioni etiche già esposte, va aggiunta in con-
clusione, un’ulteriore valutazione riguardo l’argomento dell’impossibilità di
rimediare a disequità così ampie. Esso non è alla prova dei fatti difendibi-
le. È infatti dimostrato che i primi risultati significativi (anche solo la ridu-
zione della mortalità infantile attraverso la semplice distribuzione di confe-
zioni idrosaline come rimedio immediato alla disidratazione diarroica dei


                                                                                  57
bambini), sono raggiungibili e non utopici. Per raggiungere l’obiettivo della
riduzione della mortalità è sufficiente spesso la diffusione di cure elemen-
tari, una migliore educazione delle madri alla cura dei bambini, l’acquisi-
zione di misure igieniche, ed una migliore alimentazione. Da questo punto
di vista, nessun intervento sanitario eguaglia la prevenzione nella capacità
di raggiungere successi importanti in tempi estremamente ridotti, che quin-
di assume un valore etico ed una efficacia pratica indiscutibili.


               SINTESI E RACCOMANDAZIONI

       1. Questo documento ha cercato di individuare, come il titolo suggeri-
sce, non tanto i molteplici problemi bioetici che la Medicina prospetta – i
quali sono accennati nel corso dell’analisi proposta e sono inoltre oggetto di
altri documenti del Comitato Nazionale per la Bioetica (quali ad esempio
Bioetica e formazione del personale sanitario del 7 settembre 1991, Infor-
mazione e consenso all’atto medico del 20 giugno 1992, Etica, sistema sani-
tario e risorse del 17 luglio 1998) - quanto piuttosto il nodo bioetico centra-
le costituito dagli scopi della medicina.
       Tale questione implica l’identificazione della natura, dei costi individua-
li e collettivi e dell’estensione del consenso sociale che la collettività concede
alla medicina, il quale si adegua alle informazioni sui problemi che la medici-
na incontra nella sua evoluzione. È questo senza dubbio il tema di rilevanza
cruciale che si proietta nell’immediato futuro ed ancor più nel futuro lontano.
       Infatti le scelte che quotidianamente si prospettano ai singoli pazien-
ti, e che essi hanno l’opportunità - in taluni casi perfino il dovere etico - di
accettare, e quelle che si impongono, per l’oggi ed il domani, alla società
intera in termini di sacrificio di risorse sempre più rilevanti e di costi umani
legati ai danni iatrogeni prodotti dalle cause più diverse connesse ai tratta-
menti medico-chirurgici, rappresentano una questione complessa e di enor-
me difficoltà nella quale tutti i cittadini devono essere coinvolti.
       Un primo aspetto della questione è certamente rappresentato, come
accennato, dal definire gli scopi che la medicina deve perseguire, ed in par-
ticolare dal contrasto tra una concezione universalistica di tali scopi e una
concezione che pone in primo piano le differenze che caratterizzano le diver-
se culture anche nella concezione della salute e della cura delle malattie.
       Tale conflitto tra diverse concezioni della medicina fa emergere con
chiarezza l’ulteriore questione che si propone nello stabilire se la medicina
possa definire i propri scopi in base alla sua storia, alla sua etica, e alla sua
evoluzione scientifica - e quindi in un certo senso dal proprio interno - o se
debba piuttosto accettare che essi vengano stabiliti dall’esterno, lasciando
tale compito alla società.


58
      Il Comitato Nazionale per la Bioetica raccomanda, in luogo della con-
trapposizione, la ricerca di un dialogo continuo della medicina con la società
al fine di rendere la medicina consapevole del ruolo sociale che svolge, desti-
nato a divenire sempre più importante, e i cittadini, in primo luogo i malati,
informati e consapevoli delle possibilità ma anche dei rischi che sono intrin-
secamente connessi al suo sviluppo. L’evoluzione medica infatti non concerne
solo i mezzi ma anche e in primo luogo gli scopi della medicina, che devono
essere sottoposti ad un processo di definizione e ridefinizione continua in
ragione dei beni e dei valori umani implicati. Va in ogni caso ribadito che
tale evoluzione non può modificare la vocazione etica della medicina alla
cura della salute e al sollievo della sofferenza, se non a rischio di rendere tale
sapere un insieme di conoscenze e di tecniche dal valore solo strumentale.
      2. La medicina ha indubbiamente delle caratteristiche peculiari che la
distinguono da tutte le altre attività umane.
      Per restare nell’ambito dell’analisi bioetica, si può in primo luogo
osservare che il suo fine principale, costituito dalla difesa di un bene pri-
mario quale è la salute, conferisce a chi esercita la Medicina un potere
straordinario, derivante non solo dalla sua capacità di determinare in molte
circostanze la differenza tra la vita e la morte, tra l’invalidità e la pienezza
delle funzioni, tra la sofferenza e il benessere, ma anche dalla posizione di
debolezza e sudditanza psicologica in cui si trova l’infermo.
      Essa è inoltre un’attività – insieme scientifica e professionale - che
richiede una competenza teorica e pratica altamente specializzata, che si
consegue attraverso studi ed apprendistati lunghi ed impegnativi, ed è per-
tanto riservata a pochi. Di conseguenza, chi la esercita tende a chiudersi nel
proprio ambito, ad usare un linguaggio non facilmente comprensibile agli
altri e talora, purtroppo, a difendere interessi particolari, che possono non
coincidere con quelli del paziente e della collettività. Situazioni analoghe
possono inoltre verificarsi in altre attività appartenenti all’area medica quali
ad esempio la produzione, la distribuzione e il controllo dei farmaci,
l’informazione al pubblico, l’insegnamento, la ricerca scientifica.
      A tali considerazioni di ordine fattuale si aggiunge infine una consta-
tazione di carattere epistemologico. La malattia è un fenomeno fluido e com-
plesso, spesso non riconducibile a schemi predefinibili e si presta, di con-
seguenza, a valutazioni soggettive a causa dell’individualità del malato e
delle specifiche caratteristiche con cui la malattia si manifesta. Inoltre
occorre tenere conto del fatto che il medesimo risultato terapeutico può
essere conseguito con procedure tra loro diverse, talvolta anche in modo
radicale. Non è facile, di conseguenza, separare il certo dall’incerto, le pro-
cedure convalidate, riconducibili ad uno standard fisso, da quelle che il sin-
golo terapeuta deve stabilire caso per caso, secondo la formula condivisibi-
le ma generica dell’agire secondo “scienza e coscienza”.


                                                                               59
      In conclusione va osservato che l’attuale statuto scientifico della medi-
cina è connotato, rispetto al passato, da una episteme incentrata sulla
cosiddetta “scoperta della complessità”, una complessità derivante para-
dossalmente proprio dalle certezze che lo sviluppo della tecnologia appli-
cata alla medicina ha reso possibili. Si tratta di una scoperta appartenente
originariamente alla filosofia ed alla fisica e che ha prodotto la consapevo-
lezza del fatto che “il mondo”, nel suo insieme, non è lineare, bensì irrego-
lare, variabile, instabile, precario ed incerto, in breve complesso.
      In tale contesto, il CNB sottolinea l’importanza di promuovere una
maggiore consapevolezza circa la complessità dei fenomeni di cui la medici-
na si occupa e dell’ineludibile quota di empirismo che caratterizza una scien-
za in continua evoluzione, al fine di evitare per un verso attese miracolistiche
che possono divenire occasione per vere e proprie frodi, o per l’altro altrettan-
to acritiche posizioni antiscientifiche che generano una generica diffidenza
nei confronti della medicina.
       3. Quanto detto sinora evidenzia il ruolo che la medicina riveste nella
società contemporanea il quale comporta, per i medici, oltre a una respon-
sabilità professionale connaturata alle loro specifiche conoscenze e compe-
tenze, anche il dovere di operare una costante autoriflessione sui propri fon-
damenti e metodi da tradurre in una autoregolazione che deve essere attua-
ta pubblicamente al fine di rinnovare di continuo la richiesta di consenso
sociale informato. Le esigenze di salute dei cittadini, infatti, e di conse-
guenza le richieste esplicite, o le aspettative implicite, che essi rivolgono
alla medicina sono di grado sempre più elevato.
       Tali considerazioni permettono forse di spiegare, sia pure solo in parte,
lo spostamento - che si è realizzato in questi ultimi anni all’interno del rap-
porto tra medico e paziente - dell’ago della bilancia in favore del paziente,
cui è stato dato il massimo rilievo possibile e compatibile con le diverse
situazioni che si realizzano nella vita quotidiana. Questo movimento cultu-
rale, accolto in Italia anche dalla giurisprudenza della Corte di Cassazione,
sottolinea la priorità dell’autonomia dei pazienti. Tuttavia, come non di rado
avviene, principi in sé validi vengono estremizzati in modi spesso incompa-
tibili con realtà di fatto insuperabili.
       Recenti posizioni dottrinali ne prendono atto e prospettano pragmatiche
prese di distanza da teorizzazioni che appaiono spesso difficilmente concilia-
bili con la realtà operativa delle prestazioni mediche. La discussione critica
riguarda in particolare il valore della medicina basata sulle prove dell’eviden-
za e dell’autonomia del paziente poste a confronto con il dovere tecnico-pro-
fessionale e la responsabilità ineludibile della scelta che gravano sul medico.
       La responsabilità della scelta caso per caso, a ben riflettere, si riconnet-
te ad un tipo tradizionale di medicina. Essa richiama l’importanza di una rea-
listica e responsabile scelta di ciò che è conveniente e ragionevole per il
malato in luogo di limitarsi all’applicazione di modelli teorici standardizzati.


60
      In questa aggiornata prospettiva l’esigenza della “evidenza” non è rifiu-
tata, ma è respinta la pretesa di impiegarla come regola universale in qual-
siasi situazione e per qualsiasi paziente, così come la pretesa di guidare la
scelta del medico prevalentemente sulla base delle conoscenze statistiche,
marginalizzando le sue conoscenze personali e le sue esperienze professiona-
li. È ritenuto dunque doveroso superare le “false evidenze” che non corri-
spondono a certezze bensì a gradi di probabilità spesso smentiti da tanti “con-
troffattuali” che si riscontrano nella realtà del malato. Tale concezione defini-
ta come la “medicina della scelta” considera la medicina sia come “scienza”
che spiega la malattia, sia come metascienza, che spiega gli atti che compie.
      La medicina della scelta, alla quale deve essere dedicata – nell’attuale
fase di riflessione e di riequilibrio del rapporto medico-paziente – adeguata
attenzione, è caratterizzata in sostanza dal riconoscere la pluralità delle
conoscenze e la libertà del medico di scegliere (con abilità, prudenza, ed
intelligenza pratica) le più adatte e convenienti rispetto non a modelli con-
venzionali di malattia e di malati, ma a malati reali nelle loro situazioni
contingenti, mediche ed umane.
      La medicina della scelta è, quindi, una medicina della responsabilità.
      Per quanto concerne più in particolare il rapporto medico paziente,
questo deve tradursi in una esplicita distinzione tra il riconoscimento del
valore etico dell’autonomia del paziente e la consapevolezza delle circostanze
concrete in cui il medico si trova ad operare.
      Da questo punto di vista lo squilibrio tra medico e paziente, sul piano
pratico, non può essere del tutto eliminato anche se è certamente doveroso
da parte del medico ridurre il più possibile tale asimmetria. Pur nell’evolu-
zione concettuale dei codici deontologici, l’etica medica mostra tuttora di
aderire a principi che da sempre ispirano la prassi della maggioranza dei
medici onesti, la quale è basata fondamentalmente sulla beneficence in trust.
Essa concepisce la salute come bene relazionale “obiettivo di entrambi,
paziente e curante” che si pongono in un rapporto di fiducia reciproca in cui
perseguono l’interesse maggiore, quello della salute e realizza il necessario
equilibrio tra l’autonomia del paziente e la responsabilità del medico confi-
gurando la cosiddetta alleanza terapeutica. In questa prospettiva l’autono-
mia del paziente deve essere tutelata, anche e soprattutto, attraverso la con-
sapevolezza della natura del rapporto che quest’ultimo instaura con il medi-
co curante, in particolare riguardo all’obiettivo intrinseco di tale rapporto, la
salute. Qualora il perseguimento della salute contrasti con altri valori o inte-
ressi del paziente e sia necessario operare una scelta sulla quale non si rea-
lizza l’accordo con il medico, il paziente può rifiutare la cura ed interrompe-
re il rapporto terapeutico. Non è comunque possibile esigere dal medico di
operare contrariamente a quanto ritiene essere, in base alle sue conoscenze e
alla sua esperienza clinica, il miglior interesse del paziente.


                                                                              61
      4. L’innegabile responsabilità di cui si è trattato può giungere, e pur-
troppo spesso giunge, ad essere richiamata anche nei suoi aspetti giuridici
penali e civili. Spetta alla società intera, informata in modo adeguato, ogget-
tivo e critico, una parte rilevante della responsabilità di operare delle scelte
e di stabilire sostegni diversificati, secondo progetti globali cui la medicina
deve per quanto possibile adeguarsi con rispetto ed umiltà. Questa proget-
tualità deve considerare piani di diversa rilevanza, tra loro strettamente
interrelati, ma suscettibili di essere collocati con un ordine di priorità.
      L’obiettivo primario, che deve essere privilegiato collocandolo sul piano
delle priorità assolute, è certamente quello dell’assistenza quotidiana, di
breve e di lungo periodo, ai pazienti ai quali i progrediti mezzi di diagnosi e
cura consentono di guarire del tutto dalla malattia o perlomeno di cercare
una soluzione sia pure parziale alla sofferenza ed al bisogno rendendoli tol-
lerabili. La tendenza, umanamente comprensibile, a dedicare maggiore
attenzione alla medicina, e soprattutto alla chirurgia, che appartengono ad
una area che può essere definita “di frontiera”, induce spesso a trascurare le
esigenze quotidiane, di frequente drammatiche, della maggioranza dei
pazienti per i quali le soluzioni mediche adeguate consistono principalmen-
te nell’efficienza dell’organizzazione sanitaria, articolata e interconnessa su
tutto il territorio e resa accessibile in uguale misura a tutte le classi sociali.
      Su scala mondiale tale principio di equità pone ai paesi ad economia
avanzata il grave problema morale della loro colpevole disattenzione, se non
addirittura dello sfruttamento in forme indirette delle vaste aree meno svi-
luppate del mondo, che abbiamo esemplificato al capitolo 12.
      Ne consegue, in breve, che è giustificato porre la massima attenzione
al proficuo e massimo sfruttamento dei mezzi già attualmente in possesso
della medicina tanto da far concludere che di fronte ai limiti delle risorse
disponibili il loro investimento in questi scopi primari della medicina debba
essere preteso come un bene irrinunciabile.
      Lo scopo assistenziale globale della medicina deve essere dunque
continuamente riportato all’attenzione centrale della collettività come pro-
blema etico primario. Su questo punto il Comitato Nazionale per la Bioe-
tica ribadisce la propria posizione in sostegno di politiche sanitarie fon-
date sul principio di solidarietà e di equità, recentemente espressa nel
documento dedicato all’equità (Orientamenti bioetici per l’equità nella
salute, 25 maggio 2001).
      5. Quanto detto sinora non contrasta con lo sviluppo delle conoscenze,
della farmacologia, delle tecniche e degli strumenti di diagnosi e cura.
      La lotta contro la malattia richiede infatti un impegno continuo nella
ricerca cui molti paesi dedicano risorse pubbliche e private. La moderna
medicina scientifica infatti non può più permettersi di operare, come nel
lontano passato, attraverso tentativi irragionevoli e temerari che hanno sicu-


62
ramente prodotto numerose vittime, e che possono ancora produrne, a causa
di malattie ed effetti iatrogeni.
      La sperimentazione è dunque necessaria, così come l’applicazione
pratica sull’uomo di metodi sperimentati sull’animale è un passaggio obbli-
gatorio. È infatti la verifica dell’efficacia, ma anche degli insuccessi, o pur-
troppo dei danni, che permette di valutare concretamente la validità di
nuove conoscenze scientifiche e del metodo adottato per conseguirle non-
ché, soprattutto, l’utilità nell’applicazione pratica di esse secondo un favo-
revole rapporto costi/benefici.
      Da questo punto di vista assume particolare rilevanza l’informazione
del paziente ai fini di giungere ad un consenso libero e consapevole, mentre
invece non sempre i rischi dei nuovi metodi sono adeguatamente rappre-
sentati ai pazienti i quali, nella speranza della guarigione o addirittura della
salvezza, accettano di diventare oggetto di quella che è di fatto una speri-
mentazione, nel senso più autentico.
      La sperimentazione infatti è connessa allo stesso carattere empirico
della medicina ed investe perciò molta parte della prassi medica, sia stori-
camente che allo stato attuale della conoscenze. In questo senso è opportu-
no chiarire che accanto alla sperimentazione sull’uomo diretta ad un fine
specifico o propriamente detta, esiste una sperimentazione di fatto che aven-
do un fine non specifico è di più vasta portata e i cui confini non sono age-
volmente disegnabili.
      Essa è la conseguenza del dinamismo applicativo di innovative propo-
ste diagnostiche e terapeutiche di continuo introdotte nella professione
medica. Oltre a richiamare i principi di buona pratica clinica, espressi da
numerosi documenti nazionali e internazionali - l’ultimo e più importante
dei quali è certamente la Direttiva n. 20/2001, oggetto di approfondita ana-
lisi da parte del Comitato Nazionale per la Bioetica (vedi ad esempio il
Parere sul protocollo del Comitato di bioetica del Consiglio d’Europa sulla
ricerca biomedica, 19 novembre 1999) - è doveroso quindi sottolineare la
necessità di informare l’opinione pubblica che il progresso medico passa
inevitabilmente attraverso fasi sperimentali sull’uomo: al fine di una consa-
pevole accettazione del rischio e più in generale dell’empirismo, inteso
come apertura a ciò che non è ancora conosciuto, che è parte dello stesso
progresso della medicina.
      6. È problema bioetico rilevante, a questo proposito, l’identificazione
dei confini eticamente accettabili delle prestazioni mediche e del loro svilup-
po, anche in considerazione del fatto che la distinzione tra “atto medico” e
“trattamento terapeutico” in senso stretto è ormai sempre più sfumata, come
risulta evidente, per esempio, dalla diffusione della chirurgia estetica. Ciò
non deve far dimenticare che tali prestazioni sono gravate da rischi di com-
plicanze, talora anche serie, le cui conseguenze ricadono direttamente sul


                                                                             63
danneggiato, ma indirettamente anche sul medico. Il problema di stabilire
il rapporto tra finalità/benefici/rischi resta quindi anche in questo caso di
rilevante dimensione bioetica.
       In questo quadro la discussione sul presunto tramonto della medicina
ippocratica a seguito dell’avvento della medicina moderna, risulta sterile se
non ci si avvale di un ampio orizzonte etico e se non viene inserita nel più
vasto dibattito che, pur non nuovo, si è notevolmente accentuato nella
seconda metà del secolo ventesimo, sui “limiti dello sviluppo”. Tale dibat-
tito è sorto intorno agli inizi degli anni ’70 in concomitanza non casuale con
la nascita della Bioetica, con cui condivide l’obiettivo di difendere l’umanità,
e conserva oggi tutta la sua importanza.
       L’enucleazione dei valori da rispettare, molti dei quali contenuti nei
testi ippocratici, ma principalmente nel giuramento di Ippocrate, consente
di individuare principi tuttora contemplati nei codici di deontologia medica
di tutto il mondo, anche se essi sono stati approfonditi, ulteriormente speci-
ficati ed estesi in base agli sviluppi della cultura scientifica medica.
       L’impegno ippocratico “prescriverò agli infermi la cura più appropria-
ta per quanto mi sarà permesso dalle mie cognizioni”, rappresenta ancora
oggi uno scopo della medicina il quale, nella situazione attuale si arricchi-
sce di un criterio fondamentale, peraltro non sempre facile da applicare:
quello di “attenersi alle conoscenze scientifiche” (come previsto dall’art. 5
dell’attuale Codice di Deontologia Medica italiano) e di fornire prescrizioni
e trattamenti che “devono essere ispirati ad aggiornate e sperimentate
acquisizioni scientifiche anche al fine dell’uso appropriato delle risorse, sem-
pre perseguendo il beneficio del paziente” (art.12).
       Il medico, infatti, “è tenuto a una adeguata conoscenza della natura e
degli effetti dei farmaci, delle loro indicazioni, controindicazioni, interazio-
ni e delle prevedibili reazioni individuali, nonché delle caratteristiche di
impiego dei mezzi diagnostici e terapeutici e deve adeguare, nell’interesse
del paziente, le sue decisioni ai dati scientifici accreditati e alle evidenze
metodologicamente fondate”. L’art. 12 stabilisce ancora che “sono vietate
l’adozione e la diffusione di terapie e di presidi diagnostici non provati
scientificamente o non supportati da adeguata sperimentazione e documen-
tazione clinico-scientifica, nonché di terapie segrete. In nessun caso il medi-
co dovrà accedere a richieste del paziente in contrasto con i principi di
scienza e coscienza allo scopo di compiacerlo, sottraendolo alle sperimen-
tate ed efficaci cure disponibili”.
       Viceversa, le cosiddette medicine alternative si collocano nella demar-
cazione tra scienza e non scienza sul versante opposto alla medicina scienti-
fica. Tuttavia in considerazione della loro diffusione e del fatto che le terapie
e i farmaci che ne derivano sono prescritte in misura rilevante anche da medi-
ci professionisti, il Comitato Nazionale per la Bioetica propone alla valutazio-


64
ne dell’opinione pubblica, e quindi dei legislatori, una doverosa riflessione sulle
scelte di indirizzo tra l’accettazione di tali pratiche in ragione del rispetto della
libertà di cura nonostante i frequenti rischi di mistificazione e di inganno e la
loro diretta verifica attraverso analisi approfondite ed oggettive e ulteriori prove
sperimentali alle quali far seguire, sulla base dei risultati raggiunti, un’ampia
informazione pubblica in forma ufficiale e nelle sedi accreditate. In tale pro-
cesso l’analisi bioetica deve assumersi il compito di riflettere criticamente sia
sui confini tra medicina scientifica e altre pratiche mediche come anche sulle
reali possibilità e sui limiti della stessa medicina scientifica.
      7. Gli insuccessi e i danni della medicina costituiscono spesso l’aspet-
to più vistoso della prassi medica agli occhi dell’opinione pubblica, e gene-
rano reazioni collettive, espresse ed amplificate nei mezzi mediatici, conse-
guenze di ordine giudiziario, varie conseguenze di danno individuali.
      Si tratta di una questione che occorre affrontare adottando soluzioni
che, se da un lato devono passare attraverso la prevenzione – richiesta a gran
voce dalle compagnie di assicurazione ed intesa come migliore efficienza
delle strutture sanitarie – dall’altro implicano in qualche misura risarci-
menti, in caso di colpa, o quantomeno indennizzi, in caso di danno senza
colpa dimostrabile.
      Tali soluzioni, per la cui progettazione e realizzazione è necessaria una
competenza specifica, pongono in primo piano ancora una volta l’informa-
zione dell’opinione pubblica. La determinazione e la realizzazione di tutti gli
obiettivi che abbiamo sinora illustrato implicano un profondo coinvolgi-
mento del corpo sociale, e rendono dunque necessaria l’informazione rivol-
ta a tutti i cittadini sulla natura, le possibilità, i limiti ed i rischi della medi-
cina come scienza e come pratica.
      Questa consapevolezza può essere raggiunta adeguatamente solo attra-
verso una informazione trasparente, in grado di superare le remore suggeri-
te dal timore di turbare l’opinione pubblica con notizie sgradevoli o delu-
denti, che ingenerano paura. Solo in un contesto di trasparenza autentica è
infatti possibile invocare soluzioni normative al fine di gestire sul piano giu-
ridico la quota inevitabile di dannosità della medicina.
      Il CNB si propone in futuro di approfondire il problema bioetico della
responsabilità sanitaria, il quale ha raggiunto livelli di notevole gravità e
rilevanza sociale.
      8. In conclusione si può affermare che buona parte delle complesse que-
stioni esaminate nelle pagine precedenti è da ritenersi racchiusa all’interno
del problema etico centrale costituito dalle garanzie che il sistema sanitario
considerato nel suo insieme, pubblico e privato, deve fornire ai cittadini.
      Il rigoroso regime di monopolio concesso agli esercenti le professioni
sanitarie e la quota rilevante del reddito nazionale destinata annualmente al


                                                                                  65
funzionamento del sistema sanitario, implicano il diritto dei cittadini di usu-
fruire di una medicina di elevata affidabilità ed efficienza. Ne consegue che
la qualità professionale dei medici e dei vari diplomati oggi previsti dall’i-
struzione universitaria, e la qualità delle strutture sanitarie, sono da consi-
derarsi il presupposto etico essenziale per corrispondere ad attese del tutto
giustificate e per realizzare, nel contempo, la riduzione dei rischi di insuc-
cesso e di danno iatrogeno e l’attenuazione dei conflitti.
       Questi obiettivi, allo stato attuale, sono raggiunti in misura incomple-
ta e spesso insoddisfacente, non solo in Italia.
       L’insoddisfazione induce a risalire alle sue cause, che sono riconducibi-
li alla preparazione universitaria e post-universitaria di qualità non omogenea
e non di rado lassista. La preparazione dei sanitari, da selezionare tra i miglio-
ri secondo criteri rigorosi, è spesso carente, mentre il conseguimento dei tito-
li indispensabili all’abilitazione professionale ed all’iscrizione è possibile di
fatto anche a studenti che non corrispondono agli elevati standard che la com-
plessità attuale della medicina richiede. Ciò ingenera la prassi, non condivi-
sibile, di “correggere” gli errori nella selezione e formazione dei professioni-
sti sanitari a valle - ovvero dopo che si sono verificati danni per i pazienti -
attraverso lo strumento improprio dei processi penali e civili, che dovrebbe
avere carattere eccezionale e non ordinario come oggi invece avviene.
       Va osservato inoltre che le riforme della preparazione universitaria e
post-universitaria negli ultimi decenni non hanno consentito di regolare il
numero e la qualità dei sanitari in misura adeguata alle esigenze della
medicina attuale. I risultati ottenuti da questi tentativi non appaiono suffi-
cienti e si ripropone dunque la necessità, insieme etica e pratica, di affron-
tare nuovamente la questione della formazione con il massimo rigore poiché
sull’interesse personale dei candidati a svolgere le professioni sanitarie
deve prevalere l’interesse prioritario della società di concedere in esclusi-
va l’esercizio di una professione dedita alla protezione di un bene primario,
quale quello della salute, esclusivamente a coloro che risultino di provata
competenza (sia nelle fasi iniziali della loro attività che in quelle successi-
ve che richiedono un aggiornamento costante).
       Alla questione il Comitato Nazionale per la Bioetica ha dedicato uno
specifico documento (Bioetica e formazione nel sistema sanitario del 7 set-
tembre 1991) e più recentemente un protocollo di intesa con il Ministero della
Sanità diretto alla formazione bioetica del personale sanitario.
       In questa sede il CNB ribadisce l’importanza fondamentale che la for-
mazione del personale sanitario riveste nel contesto attuale, sottolineando in
particolare la necessità che tale formazione sia di carattere etico e deontolo-
gico oltre che tecnico-scientifico, al fine di far fronte alla complessità della
malattia, ma prima ancora di considerare e trattare il malato tenendo conto
della sua dimensione personale umana, oltre che clinica.


66
         MEMBRI DEL COMITATO NAZIONALE PER LA BIOETICA (*)




Prof. Giovanni Berlinguer                     Prof. Francesco Busnelli
Presidente                                    Ordinano di Diritto civile
Ordinario di igiene del lavoro
                                              Prof. Paolo Cattorini
Prof. Adriano Bompiani                        Associato di Bioetica
Presidente onorano
Ordinario di Clinica ostetrica                Prof. Mauro Ceruti
e ginecologico                                Ordinario di Epistemologia genetica

Prof. Francesco D’Agostino                    Prof.ssa Isabella Maria Coghi
Presidente onorario                           Associata di Endocrinologia ginecologica
Ordinaria di Filosofia del diritto
                                              Prof. Mario Condorelli
Prof.ssa Rita Levi Montalcini                 Presidente del Consiglio Superiore
Presidente onorario                           di Sanità
Premio Nobel per la Medicina
                                              Prof. Giuseppe Dalla Torre
Prof. Adriano Ossicini                        Ordinano di Diritto ecclesiastico
Presidente onorario
Ordinario di Psicologia                       Prof. Luigi De Carli
                                              Ordinario di Genetica
Prof. Angelo Fiori
Vice-presidente                               Prof.ssa Gilda Ferrando
Ordinario di Medicina legale                  Ordinaria di Diritto privato

Prof.ssa Adriana Loreti Beghè                 Prof. Carlo Flamigni
Vice-presidente                               Ordinario di Ginecologia e ostetricia
Associata di Diritto internazionale
                                              Prof. Romano Forleo
Prof. Massimo Baldini                         Professore a c. di Psicosomatica
Ordinario di Storia della filosofia           ginecologica

Prof. Mauro Barni                             Prof. Eugenio Lecaldano
Ordinario di Medicina legale                  Ordinario di Storia della filosofia morale

Prof.ssa Luisella Battaglia                   Dr.ssa Maria Eletta Martini
Ordinaria di Filosofia morale e di Bioetica   Presidente del Centro Nazionale
                                              per il Volontariato
Prof. Giuseppe Benagiano
Direttore dell’istituto Superiore di Sanità   Prof. Vittorio Mathieu
                                              Ordinario di Filosofia morale
Prof. Lucio Bianco
Presidente del Consiglio Nazionale            Dr.ssa Simonetta Matone
delle Ricerche                                Consigliere di Corte di Appello



                                                                                           67
Prof. Demetrio Neri                          Prof. Giuseppe Savagnone
Ordinario di Bioetica                        Docente del Centro «Arrupe» e pubblicista

Prof.ssa Anna Oliverio Ferraris              Prof. Michele Schiavone
Ordinaria di Psicologia dello sviluppo       Ordinario di Bioetica

Prof. Aldo Pagni                             Prof. Elio Sgreccia
Presidente della Federazione Nazionale       Ordinario di Bioetica
degli Ordini dei Medici
                                             Prof. Bruno Silvestrini
Prof. Alberto Piazza                         Ordinario di Farmacologia
Ordinario di Genetica
                                             Dr. Sandro Spinsanti
Prof.ssa Livia Pomodoro                      Direttore dellíistituto «Giano».
Presidente di Tribunale per i minorenni
                                             Prof.ssa Silvia Vegetti Finzi
Prof. Vittorio Possenti                      Associata di Psicologia dinamica
Ordinario di Storia della filosofia morale
                                             Prof.ssa Tullia Zevi
Prof. Pietro Rescigno                        Presidente della Comnmnissione per i
Ordinario di Diritto civile                  rapporti interculturali e interreligiosi
                                             della Federazione delle Comunità
Prof.ssa Giovanna Rossi Sciumè               Ebraiche Europee
Associata di Sociologia




Sede del Comitato Nazionale per la Bioetica

Via Veneto 56 - 00187 Roma - Telefoni: 06/481611 (centralino), 06/48161490-91-92
                                       06/4819944 - 06/4819946 - Fax 06/48161493
                                      Sito internet: http://www.palazznchigi.it/bioetica
                                      e-mail: cnbioetica@palazzochigi.it

Segreteria Scientifica: Dr.ssa Elena Mancini (coordinatrice), Dr.ssa Maria Caporale,
                        Dr. Giovanni Incorvati

Addetto stampa: Dr.ssa Anna Morelli

Segreteria Tecnico-Amministrativa: Dr.ssa Emira Aloe Spiriti (coordinatrice)
                                   Lorda Autizi
                                   Rag. Luciano Verduchi
                                   Anna Piermartni
                                   Daniele Tedesco



68
                         DOCUMENTI APPROVATI
                DAL COMITATO NAZIONALE PER LA BIOETICA




•   Terapia genica (15 febbraio 1991)
•   Definizione e accertamento della morte nell’uomo (15 febbraio 1991)
•   Problemi della raccolta e trattamento del liquido seminale umano per finalità diagnosti-
    che (5 maggio 1991)
•   Documento sulla sicurezza delle biotecnologie (28 maggio 1991)
•   Parere sulla proposta di risoluzione sull’assistenza ai pazienti terminali (6 settemubre
    1991)
•   Bioetica e formnazione nel sistemna sanitario (7 settembre 1991)
•   Donazione d’organo a fini di trapianto (7 ottobre 1991)
•   I comititati etici (27febbraio 1992)
•   Informazione e consenso all’atto medico (20 giugno 1992)
•   Diagnosi prenatali (18 luglio 1992)
•   Rapporto al Presidente del Consiglio sui primi due anni di attività del Comitato Nazio-
    nale per la Bioetica (18 luglio 1992)
•   La legislazione straniera sulla procreazione assistita (18 luglio 1992)
•   La sperimentazione dei farmaci (17 novembre 1992)
•   Rapporto sulla brevettabilità degli organismi viventi (19 novembre 1993)
•   Trapianti di organi nell’infanzia (21 gennaio 1994)
•   Bioetica con l’infanzia (22 gennaio 1994)
•   Progetto genoma umano (18 marzo 1994)
•   Parere del CNB sulle tecniche di procreazione assistita. Sintesi e conclusioni (17 giugno
    1994)
•   La fecondazione assistita - Documenti del Comitato Nazionale per la Bioetica (17 feb-
    braio 1995)
•   Questioni bioetiche relative alla fine della vita umana (14 luglio 1995)
•   Bioetica e ambiente (21 setteombre 1995)
•   Le vaccinazioni (22 settembre 1995)
•   Parere del CNB sull’eticità della terapia elettroconvulsivante (22 settembre 1995)
•   Bioetiche a confronto. Atti del seminario di studio (20 ottobre 1995)
•   Venire al mondo (15 dicembre 1995)
•   Il neonato anencefalico e la donazione di organi (21 giugno 1996)
•   Identità e statuto dell’embrione umano (22 giugno 1996)
•   Pareri del Comitato Nazionale per la Bioetica su «Convenzione per la protezione dei dirit-
    ti dell’uomo e la biomedicina» e «Bozza preliminare di dichiarazione universale sul geno-
    ma umano e i diritti umani» (21 febbraio 1997)
•   Sperimentazione sugli animali e salute dei viventi (17 aprile 1997)
•   Infanzia e ambiente (18 luglio 1997)
•   Il problema bioetico del trapianto di rene da vivente non consanguineo (17 ottobre 1997)



                                                                                           69
•    La clonazione (17 ottobre 1997)
•    La gravidanza e il parto sotto il profilo bioetico (17 aprile 1998)
•    Il suicidio degli adolescenti come problema bioetico (17 luglio 1998)
•    Etica, sistema sanitario e risorse (17 luglio 1998)
•    La circoncisione: profili bioetici (25 settemubre 1998)
•    Il problemmia bioetico della sterilizzazione non volontaria (20 novembre 1998)
•    Dichiarazione per il diritto del bambino a un ambiente non inquinato (24 settemobre
     1999)
•    Parere del Commmitato Nazionale per la Bioetica sulla proposta di moratoria del-
     l’Assemblea parlamentare del Consiglio d’Europa per la sperimentazione umana di xeno-
     trapianti (19 novembre 1999)
•    Parere del Comitato Nazionale per la Bioetica sul protocollo del Comitato di Bioetica del
     Consiglio d’Europa sulla ricerca biomedica (19 novemobre 1999)
•    Parere del Comitato Nazionale per la Bioetica sul Libro Bianco del Consiglio d’Europa
     dedicato al trattamento dei pazienti psichiatrici (19 novembre 1999)
•    Orientamenti bioetici per i test genetici (19 novembre 1999)
•    Dichiarazione del CNB sulla possibilità di brevettare cellule di origine embrionale umana
     (25 febbraio 2000)
•    Protezione dellíemubrione e del feto umani. Parere del CNB sul progetto di protocollo del
     Contitato di Bioetica del Consiglio d’Europa (31 marzo 2000)
•    Parere del Contitato Nazionale per la Bioetica sull’impiego terapeutico delle cellule sta-
     minali (27 ottobre 2000)
•    Psichiatria e salute mentale: orientamenti bioetici (24 novemnbre 2000)
•    La terapia del dolore: orientamenti bioetici (30 marzo 2001)
•    Bioetica interculturale (22 giugno 2001)
•    Orientamenti bioetici per l’equità nella salute (25 maggio 2001)
•    Orientamenti per i Comitati Etici in Italia (13 lttglio 2001)
•    Violenza, media e minori (13 itiglio 2001)
•    Bioetica e scienze veterinarie. Benessere animale e salute umana (30 novemubre 2001)
•    Considerazioni etiche e gittridiche stili impiego delle biotecnologie (30 novemubre 2001)
•    Scopi, limiti e rischi della medicina (14 dicembre 2001)




70
In copertina:
Laszlo Moholy-Nagy (1895-1946), «Composizione» (1923).
Archivi della Bauhaus, Darmstadt.

Sull’arte astratta in Europa e, dopo, negli Stati Uniti, Moholy-Nagy ha
esercitato un’influenza capillare d’immensa importanza sia con la propria
opera, sia con l’insegnamento. La scuola chiamata Bauhaus fondata a
Weimar nel 1919, dall’architetto Walter Gropius, trasferita a Dessau nel
1925 e poi a Berlino dove infine venne chiusa per ordine del governo
nazista nel 1933, è divenuta nella storia dell’arte europea contemporanea
il centro focale verso il quale si fanno convergere le varie correnti dell’arte
astratta. Ma la Bauhaus non fu una scuola di arti plastiche ma di
progettazione industriale, di artigianato e di architettura. Moholy-Nagy
rappresenta lo spirito della Bauhaus nel variegato universo
dell’astrattismo: «Arricchiremo le nostre osservazioni spaziali proiettando
la luce attraverso un seguito di più schermi in parte trasparenti... di varie
dimensioni e forme...». E con lui si opera il raccordo fra la poesia pura e
il mondo della tecnica postulato dalla Bauhaus, equiparando la fotografia
alla pittura e i valori della luce e delle ombre a quelli dei colori, rimasti
fino ad allora i più alti ed essenziali della pittura. Con lui, l’arte proclama,
per la prima volta, la sua piena indipendenza anche dai modi artigianali
che l’avevano condizionata. L’artista, nato in Ungheria nel 1895, dopo
aver studiato legge a Budapest e combattuto nella prima guerra mondiale,
attratto dalle opere di Malevitch e di El Lissitzky, si dedica alla pittura.
Collabora alle riviste «MA» e «De Stijl» e nel 1920 si trasferisce a
Berlino. Nel1922 Gropius lo chiama alla Bauhaus dove Moholy-Nagy
tiene uno dei più importanti corsi preliminari e assume la direzione dei
lavori in metallo. Nel1928 lascia la Bauhaus e lavora per il Teatro Piscator
e l’Opera di Stato di Berlino. Costretto con gli altri maestri della Bauhaus
a lasciare la Germania, passando per Londra raggiunge Chicago dove
fonda la Nuova Bauhaus.
Nel 1938 fonda una sua scuola di progettazione industriale che cura fino
all’anno della sua morte nel 1946. Da allora la sua opera e il suo
insegnamento riprenderanno il posto che spetta loro nel progresso artistico
dell’Europa contemporanea.
Redazione                     Comitato Nazionale per la Bioetica




Pubblicazione della
Presidenza del Consiglio dei Ministri
Dipartimento per l’Informazione e l’Editoria - Direttore Mauro Masi

Coordinamento editoriale:   Augusta Busico

Realizzazione grafica       Ufficio grafico dell’Istituto Poligrafico e Zecca dello Stato S.p.A.
                            presso il Dipartimento per l’Informazione e l’Editoria
Stampa e distribuzione      Istituto Poligrafico e Zecca dello Stato S.p.A. Stabilimento Salario - Roma 2003
